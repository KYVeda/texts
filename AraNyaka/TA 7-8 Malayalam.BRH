OM namaH paramAtmanE, SrI mahAgaNapatayE namaH
SrI guruByO namaH, haqriqH OM

7	kRuShNa yajur^vEdIya taittirIya AraNyakE prathamaH prapAThakaH

7.1	saptamaH prapAThakaH
anuvAkaM-1
T.A.7.1.1
namO# vAqcE yA cO#diqtA yA cAnu#ditAq tasyai# vAqcE namOq namO# vAqcE namO# vAqcaspata#yEq namaq RuShi#ByO mantraqkRudByOq mantra#patiByOq mA mAmRuSha#yO mantraqkRutO# mantraqpata#yaqH parA#duqr^^mA&hamRuShI$n mantraqkRutO# mantraqpatIqn parA#dAM ~MvaiSvadEqvIM ~MvAca#mudyAsa(gm) SiqvAmada#stAqm juShTA$m dEqvEByaqH Sarma# mEq dyauH Sarma# pRuthiqvI Sarmaq viSva#miqdam jaga#t | 
Sarma# caqndraScaq sUrya#Scaq Sarma# brahmaprajApaqtI || 
BUqtaM ~Mva#diShyEq Buva#naM ~MvadiShyEq tEjO# vadiShyEq yaSO# vadiShyEq tapO# vadiShyEq brahma# vadiShyE saqtyaM ~Mva#diShyEq tasmA# aqhamiqda-mu#paqstara#Naq-mupa#stRuNa upaqstara#Nam mE praqjAyai# paSUqnAm BU#yA-dupaqstara#Namaqham praqjAyai# paSUqnAm BU#yAsaqm prANA#pAnau mRuqtyOrmA# pAtaqm prANA#pAnauq mA mA# hAsiShTaqm madhu# maniShyEq madhu# janiShyEq madhu# vakShyAmiq madhu# vadiShyAmiq madhu#matIm dEqvEByOq vAca#mudyAsa(gm) SuSrUqShENyA$m manuqShyE$Byaqstam mA# dEqvA a#vantu SOqBAyai# piqtarO&nu#madantu || 
Om SAntiqH SAntiqH SAnti#H || 1(4) (A1)

anuvAkaM-2
T.A.7.2.1
yuq~jjatEq mana# uqta yu#~jjatEq dhiya#H | viprAq vipra#sya bRuhaqtO vi#paqScita#H | 
vi hOtrA# dadhE vayunAqvidEkaq it | maqhI dEqvasya# saviqtuH pari#ShTutiH || 
dEqvasya# tvA saviqtuH pra#saqvE | aqSvinO$r bAqhuByA$m | 
pUqShNO hastA$ByAqmAda#dE || aBri#rasiq nAri#rasi | 
aqddhvaqraqkRud-dEqvEBya#H | utti#ShTha brahmaNaspatE | 2 (10) 

T.A.7.2.2
dEqvaqyanta#stvEmahE | upaq praya#ntu maqruta#H suqdAna#vaH | 
indra# prAqSUrBa#vAq sacA$ || praituq brahma#Naqspati#H | pra dEqvyE#tu sUqnRutA$ | 
acCA# vIqrannarya#m paq~gktirA#dhasam | dEqvA yaqj~janna#yantu naH || 
dEvI$ dyAvApRuthivIq anu# mE ma(gm)sAthAm | 
RuqddhyAsa#maqdya | maqKasyaq Sira#H || 3 (10) 

T.A.7.2.3
maqKAya# tvA | maqKasya# tvA SIqrShNE || iyaqtyagra# AsIH | 
RuqddhyAsa#maqdya | maqKasyaq Sira#H | maqKAya# tvA | maqKasya# tvA SIqrShNE || 
dEvI$r vamrIraqsya BUqtasya# prathamajA RutAvarIH || 
RuqddhyAsa#maqdya | maqKasyaq Sira#H | 4 (10) 

T.A.7.2.4
maqKAya# tvA | maqKasya# tvA SIqrShNE || indraqsyaujO#&si | 
RuqddhyAsa#maqdya | maqKasyaq Sira#H | maqKAya# tvA | maqKasya# tvA SIqrShNE || 
aqgniqjA a#si praqjApa#tEq rEta#H | RuqddhyAsa#maqdya | 
maqKasyaq Sira#H | 5 (10) 

T.A.7.2.5
maqKAya# tvA | maqKasya# tvA SIqrShNE || Ayu#r dhEhi prAqNam dhE#hi | 
aqpAqnam dhE#hi vyAqnam dhE#hi | cakShu#r dhEhiq SrOtra#M dhEhi | 
manO# dhEhiq vAca#M dhEhi | AqtmAna#M dhEhi pratiqShThAM dhE#hi | 
mAM dhE#hiq mayi# dhEhi || madhu# tvA madhuqlA ka#rOtu | 
maqKasyaq SirO#&si ( ) | 6 (10) 

T.A.7.2.6
yaqj~jasya# paqdE stha#H | gAqyaqtrENa# tvAq Canda#sA karOmi | 
traiShTu#BEna tvAq Canda#sA karOmi | jAga#tEna tvAq Canda#sA karOmi || 
maqKasyaq rAsnA#&si | adi#tistEq bila#~ggRuhNAtu | pA~gktE#naq Canda#sA | 
sUrya#syaq hara#sA SrAya | maqKO#&si || 7 (9) 
(paqtEq - Sira# - RutAvarIr. RuddhyAsa#maqdya maqKasyaq SiraqH - SiraqH - SirO#&siq - +nava# ca) (A2)

SpEcial KOr^vai
(iya#tiq dEvIqrindraqsyaujO$&syagniqjA aqsyAyu#rddhEhi prAqNam pa~jca#)

anuvAkaM-3
T.A.7.3.1
vRuShNOq aSva#sya niqShpada#si | varu#NastvA dhRuqtavra#taq AdhU#payatu | 
miqtrAvaru#NayOr dhruqvENaq dharma#NA || aqrciShE$ tvA | SOqciShE$ tvA | 
jyOti#ShE tvA | tapa#sE tvA || aqBImam ma#hiqnA diva$m | 
miqtrO ba#BUva saqprathA$H | uqta Srava#sA pRuthiqvIm | 8 (10)

T.A.7.3.2
miqtrasya# car.ShaNIqdhRuta#H | SravO# dEqvasya# sAnaqsim | 
dyuqmna~jciqtraSra#vastamam || siddhyai$ tvA | dEqvastvA# saviqtOdva#patu | 
suqpAqNiH sva#~gguqriH | suqbAqhuruqta SaktyA$ || apa#dyamAnaH pRuthiqvyAm | 
ASAq diSaq A pRu#Na | utti#ShTha bRuqhan Ba#va | 9 (10)

T.A.7.3.3
Uqd^^rdhvasti#ShTha dhruqvastvam || sUrya#sya tvAq cakShuqShA&nvI$kShE | 
RuqjavE$ tvA | sAqdhavE$ tvA | suqkShiqtyai tvAq BUtyai$ tvA || 
iqdamaqhamaqmumA#muShyAyaqNaM ~MviqSA paqSuBi#r brahmavarcaqsEnaq paryU#hAmi | 
gAqyaqtrENa# tvAq CandaqsA &&cCRu#Nadmi | traiShTu#BEna tvAq CandaqsA &&cCRu#Nadmi | 
jAga#tEna tvAq CandaqsA &&cCRu#Nadmi | CRuqNattu# tvAq vAk ( ) | 
CRuqNattuq tvOrk | CRuqNattu# tvA haqviH | 
CRuqndhi vAca$m | CRuqndhyUrja$m | CRuqndhi haqviH || 
dEva# puraScara saqGyAsa#ntvA || 10 (16)
(pRuqthiqvIm - Ba#vaq - vAK ShaTca#) (A3)

anuvAkaM-4
T.A.7.4.1
brahma#n pravaqrgyE#Naq praca#riShyAmaH | hOta#r GaqrmamaqBiShTu#hi | 
agnIqdrauhi#Nau purOqDASAqvadhi#Sraya | prati#prasthAtaqr^viha#ra | 
prastO#taqH sAmA#ni gAya || yaju#ryuktaq(gm)q sAma#BiqrAkta#KantvA | 
viSvai$r dEqvairanu#matam maqrudBi#H | dakShi#NABiqH prata#tam pArayiqShNum | 
stuBO# vahantu sumanaqsyamA#nam | 
sa nOq ruca#ndhEqhyahRu#NIyamAnaH ( ) | BUrBuvaqssuva#H | 
Omindra#vantaqH praca#rata || 11 (12) 
(ahRu#NIyamAnOq dvE ca#) (A4)

anuvAkaM-5
T.A.7.5.1
brahmaqn praca#riShyAmaH | hOta#r GaqrmamaqBiShTu#hi || yaqmAya# tvA maqKAya# tvA | 
sUrya#syaq hara#sE tvA || prAqNAyaq svAhA$ vyAqnAyaq svAhA# &pAqnAyaq svAhA$ | 
cakShu#ShEq svAhAq SrOtrA#yaq svAhA$ | mana#sEq svAhA# vAqcE sara#svatyaiq svAhA$ | 
dakShA#yaq svAhAq krata#vEq svAhA$ | Oja#sEq svAhAq balA#yaq svAhA$ || 
dEqvastvA# saviqtA maddhvA#&naktu | 12 (10)

T.A.7.5.2
pRuqthiqvIM tapa#sastrAyasva | aqrcira#si SOqcira#siq jyOti#rasiq tapO#&si | 
sa(gm)sI#dasva maqhA(gm) a#si | SOca#sva dEvaqvIta#maH | 
vi dhUqmama#gnE aruqSham mi#yEddhya | sRuqja pra#Sasta dar.Saqtam || 
aq~jjantiq yam praqthaya#ntOq na viprA$H | vaqpAva#ntaqnnAgninAq tapa#ntaH | 
piqturna puqtra upa#siq prEShTha#H | A GaqrmO aqgnimRuqtaya#nnasAdIt || 13 (10)

T.A.7.5.3
aqnAqdhRuqShyA puqrastA$t | aqgnErAdhi#patyE | Ayu#rmE dAH | 
puqtrava#tI dakShiNaqtaH | indraqsyAdhi#patyE | praqjAm mE# dAH | 
suqShadA# paqScAt | dEqvasya# saviqturAdhi#patyE | 
prAqNam mE# dAH | ASru#tiruttaraqtaH | 14 (10)

T.A.7.5.4
miqtrAvaru#NayOqrAdhi#patyE | SrOtra#m mE dAH | vidhRu#tiruqpari#ShTAt | 
bRuhaqspatEqrAdhi#patyE | brahma# mE dAH kShaqtram mE# dAH | 
tEjO# mE dhAq varcO# mE dhAH | yaSO# mE dhAq stapO# mE dhAH | 
manO# mE dhAH || manOqraSvA#&siq BUri#putrA | 
viSvA$ByO mA nAqShTrABya#H pAhi | 15 (10)

T.A.7.5.5
sUqpaqsadA# mE BUyAq mA mA# hi(gm)sIH || tapOq Shva#gnEq anta#rA(gm) aqmitrAn# | 
tapAqSa(gm)sa#maraqruShaqH para#sya | tapA# vasO cikitAqnO aqcittAn# | 
vi tE# tiShThantAmaqjarA# aqyAsa#H || cita#H stha pariqcita#H | 
svAhA# maqrudBiqH pari#Srayasva | mA a#si | praqmA a#si | 
praqtiqmA a#si | 16 (10)

T.A.7.5.6
saqmmA a#si | viqmA a#si | uqnmA a#si | aqntari#kShasyAntaqrddhira#si || 
divaqntapa#sastrAyasva | AqBir gIqrBir yadatO# na Uqnam | 
ApyA#yaya harivOq varddha#mAnaH | yaqdA stOqtRuByOq mahi# gOqtrA ruqjAsi# | 
BUqyiqShThaqBAjOq adha# tE syAma || 
SuqkrantE# aqnyad ya#jaqtantE# aqnyat | 17 (10)

T.A.7.5.7
viShu#rUpEq aha#nIq dyauri#vAsi | viSvAq hi mAqyA ava#si svadhAvaH | 
BaqdrA tE# pUShanniqha rAqtira#stu || ar.ha#n biBar.Shiq sAya#kAniq dhanva# | 
ar.ha#nniqShkaM ~Mya#jaqtaM ~MviqSvarU#pam | ar.ha#nniqdaM da#yasEq viSvaq-mabBu#vam | 
na vA OjI#yO rudraq tvada#sti || gAqyaqtrama#si | traiShTu#Bamasi | 
jAga#tamasi ( ) | madhuq madhuq madhu# || 18 (11)
(aqnaq - ktvaqsAqdIq - duqttaqraqtaH - pA#hi - pratiqmA a#si - yajaqtantE# aqnyaj - jAga#tamaqsyEka#M ca) (A5)

anuvAkaM-6
T.A.7.6.1
daSaq prAcIqrdaSa# BAsi dakShiqNA | daSa# praqtIcIqrdaSa# BAqsyudI#cIH | 
daSOqd^^rdhvA BA#si sumanaqsyamA#naH | sa nOq ruca#ndhEqhyahRu#NIyamAnaH || 
aqgniShTvAq vasu#BiH puqrastA$d-rOcayatu gAyaqtrENaq Canda#sA | 
sa mA# ruciqtO rO#caya || 
indra#stvA ruqdrair-da#kShiNaqtO rO#cayatuq traiShTu#BEnaq Canda#sA | 
sa mA# ruciqtO rO#caya | 
varu#NastvA&&diqtyaiH paqScAd-rO#cayatuq jAga#tEnaq Canda#sA | 
sa mA# ruciqtO rO#caya | 19 (10)

T.A.7.6.2
dyuqtAqnastvA# mAruqtO maqrudBi#ruttaraqtO rO#cayaqtvAnu#ShTuBEnaq Canda#sA | 
sa mA# ruciqtO rO#caya | 
bRuhaqspati#stvAq viSvai$r dEqvairuqpari#ShTAd-rOcayatuq pA~gktE#naq Canda#sA | 
sa mA# ruciqtO rO#caya || rOqciqtastvam dE#va Garma dEqvEShvasi# | 
rOqciqShIqyAham ma#nuqShyE#Shu || 
samrA$D Garma ruciqtastvaM dEqvEShvAyu#ShmA(gg)stEjaqsvI bra#hmavarcaqsya#si | 
ruqciqtO#&ham ma#nuqShyE$ShvAyu#ShmA(gg)-stEjaqsvI bra#hmavarcaqsI BU#yAsam || 
ruga#si | rucaqm mayi# dhEhi ( ) | 20 (10)

T.A.7.6.3
mayiq ruk || daSa# puqrastA$d-rOcasE | daSa# dakShiqNA | daSa# praqtya~g~g | daSOda~g~g# | 
daSOqd^^rdhvO BA#si sumanaqsyamA#naH | 
sa na#H samrAqDiShaqmUrja#m dhEhi | vAqjI vAqjinE# pavasva | 
rOqciqtO GaqrmO ru#cIqya || 21 (9) 
(rOqcaqyaq - dhEqhiq - +nava# ca) (A6)

anuvAkaM-7
T.A.7.7.1
apa#Sya~ggOqpAmani#padyamAnam | A caq parA# ca paqthiBiqScara#ntam | 
sa saqddhrIcIqH sa viShU#cIqr^vasA#naH | A va#rIvartiq Buva#nEShvaqntaH || 
atra# prAqvIH | madhuq mAddhvI$ByAqm madhuq mAdhU#cIByAm | 
anu# vAm dEqvavI#tayE || samaqgniraqgninA# gata | sam dEqvEna# saviqtrA | 
sa(gm) sUryE#Na rOcatE || 22 (10)

T.A.7.7.2
svAhAq samaqgnistapa#sA gata | sam dEqvEna# saviqtrA | 
sa(gm) sUryE#NArOciShTa || dhaqrtA diqvO viBA#siq raja#saH | pRuqthiqvyA dhaqrtA | 
uqrOraqntari#kShasya dhaqrtA | dhaqrtA dEqvO dEqvAnA$m | ama#rtyastapOqjAH || 
hRuqdE tvAq mana#sE tvA | diqvE tvAq sUryA#ya tvA | 23 (10)

T.A.7.7.3
Uqd^^rdhvamiqma-ma#ddhvaqra~gkRu#dhi | diqvi dEqvEShuq hOtrA# yacCa || 
viSvA#sAm BuvAm patE | viSva#sya BuvanaspatE | viSva#sya manasaspatE | 
viSva#sya vacasaspatE | viSva#sya tapasaspatE | viSva#sya brahmaNaspatE | 
dEqvaqSrUstvandE#va Garma dEqvAn pA#hi || 
taqpOqjAM ~MvAca#maqsmE niya#cCa dEvAqyuva$m || 24 (10)

T.A.7.7.4
garBO# dEqvAnA$m || piqtA ma#tIqnAm || 
pati#H praqjAnA$m || mati#H kavIqnAm || 
sandEqvO dEqvEna# saviqtrA&ya#tiShTa | sa(gm) sUryE#NArukta || 
AqyuqrdAstvamaqsmaBya#M Garma varcOqdA a#si || 
piqtA nO#&si piqtA nO# bOdha || AqyuqrddhAsta#nUqdhAH pa#yOqdhAH | 
vaqrcOqdA va#rivOqdA dra#viNOqdAH | 25 (10)

T.A.7.7.5
aqntaqriqkShaqpraq uqrOr^varI#yAn | aqSIqmahi# tvAq mA mA# hi(gm)sIH || 
tvama#gnE gRuqhapa#tir-viqSAma#si | viSvA#sAqm mAnu#ShINAm | 
Saqtam pUqrBirya#viShTha pAqhya(gm)ha#saH | saqmEqddhAra(gm)# Saqta(gm) himA$H | 
taqM drAqviNa(gm)# hArdivAqnam | iqhaiva rAqtaya#H santu || tvaShTI#matI tE sapEya | 
suqrEtAq rEtOq dadhA#nA ( ) | vIqraM ~Mvi#dEyaq tava# saqndRuSi# | 
mA&ha(gm) rAqyaspOShE#Naq vi yO#Sham || 26 (12) 
(rOqcaqtEq-sUrya#ya tvA - dEvAqyuva#M - draviNOqdA - dadhA#nAq dvE ca#) (A7)

anuvAkaM-8
T.A.7.8.1
dEqvasya# tvA saviqtuH pra#saqvE | aqSvinO$r bAqhuByA$m | 
pUqShNO hastA$ByAqmA da#dE || adi#tyaiq rAsnA#&si | iDaq Ehi# | 
adi#taq Ehi# | sara#svaqtyEhi# | asAqvEhi# | 
asAqvEhi# | asAqvEhi# | 27 (10)

T.A.7.8.2
adi#tyA uqShNISha#masi | vAqyura#syaiqDaH | pUqShA tvOqpAva#sRujatu | 
aqSviByAqm pra dA#paya | yastEq stana#H SaSaqyO yO ma#yOqBUH | 
yEnaq viSvAq puShya#siq vAryA#Ni | yO ra#tnaqdhA va#suqvidyaH suqdatra#H | 
sara#svatiq tamiqha dhAta#vE&kaH || usra# Gaqrma(gm) Si(gm)#Sha | 
usra# Gaqrmam pA#hi | 28 (10)

T.A.7.8.3
GaqrmAya# Si(gm)Sha | bRuhaqspatiqstvOpa#sIdatu | dAna#vaH sthaq pEra#vaH | 
viqShvaqgvRutOq lOhi#tEna | aqSviByA$m pinvasva | sara#svatyai pinvasva | 
pUqShNE pi#nvasva | bRuhaqspata#yE pinvasva | indrA#ya pinvasva | 
indrA#ya pinvasva | 29 (10)

T.A.7.8.4
gAqyaqtrO#&si | traiShTu#BO&si | jAga#tamasi | saqhOrjO BAqgEnOpaq mEhi# | 
indrA$SvinAq madhu#naH sAraqGasya# | Gaqrmam pA#ta vasavOq yaja#tAq vaT | 
svAhA$ tvAq sUrya#sya raqSmayE# vRuShTiqvana#yE juhOmi | madhu# haqvira#si | sUrya#syaq tapa#stapa | dyAvA#pRuthiqvIByA$M tvAq pari#gRuhNAmi ( ) | 30 (10)

T.A.7.8.5
aqntari#kShENaq tvOpa#yacCAmi | 
dEqvAnA$M tvA pitRuqNAmanu#matOq Bartu(gm)# SakEyam | tEjO#&si | 
tEjO&nuqprEhi# | diqviqspRu~gmA mA# hi(gm)sIH | 
aqntaqriqkShaqspRu~gmA mA# hi(gm)sIH | pRuqthiqviqspRu~gmA mA# hi(gm)sIH | 
suva#rasiq suva#rmE yacCa | diva#M ~MyacCa diqvO mA# pAhi || 31 (9)
(Ehi# - pAhi - pinvasva - gRuhNAmiq - +nava# ca) (A8)

anuvAkaM-9
T.A.7.9.1
saqmuqdrAya# tvAq vAtA#yaq svAhA$ | saqliqlAya# tvAq vAtA#yaq svAhA$ | 
aqnAqdhRuqShyAya# tvAq vAtA#yaq svAhA$ | aqpraqtiqdhRuqShyAya# tvAq vAtA#yaq svAhA$ | 
aqvaqsyavE$ tvAq vAtA#yaq svAhA$ | duva#svatE tvAq vAtA#yaq svAhA$ | 
Simi#dvatE tvAq vAtA#yaq svAhA$ | aqgnayE$ tvAq vasu#matEq svAhA$ | 
sOmA#ya tvA ruqdrava#tEq svAhA$ | 
varu#NAya tvA&&diqtyava#tEq svAhA$ | 32 (10)

T.A.7.9.2
bRuhaqspata#yE tvA viqSvadE$vyAvatEq svAhA$ | 
saqviqtrE tva#rBuqmatE# viBuqmatE$ praBuqmatEq vAja#vatEq svAhA$ | 
yaqmAyaq tvA&~ggi#rasvatE pitRuqmatEq svAhA$ || viSvAq ASA# dakShiNaqsat | 
viSvA$n dEqvAna#yADiqha | svAhA#kRutasya Gaqrmasya# | madhO$H pibatamaSvinA | 
svAhAq&gnayE# yaqj~jiyA#ya | SaM ~Myaju#rBiH || 
aSvi#nA Gaqrmam pA#ta(gm) hArdivAqnam | 33 (10)

T.A.7.9.3
aha#r-diqvABi#-rUqtiBi#H | anu# vAqn dyAvA#pRuthiqvI ma(gm)#sAtAm | 
svAhEndrA#ya || svAhEndrAqvaT | Gaqrmama#pAtamaSvinA hArdivAqnam | 
aha#r-diqvABi#rUqtiBi#H | anu# vAqn dyAvA#pRuthiqvI a#ma(gm)sAtAm | 
tam prAqvya#M ~MyathAq vaT | namO# diqvE | nama#H pRuthiqvyai ( ) | 34 (10)

T.A.7.9.4
diqvi dhA# iqmaM ~Myaqj~jam | yaqj~jamiqmaM diqvi dhA$H | diva#~ggacCa | 
aqntari#kSha~ggacCa | pRuqthiqvI~gga#cCa | pa~jca# praqdiSO# gacCa | 
dEqvAn Ga#rmaqpAn ga#cCa | piqtRUn Ga#rmaqpAn ga#cCa || 35 (8)
(Aqdiqtyava#tEq svAhA#-hArdivAqnam-pRu#thiqvyA-+aqShTau ca#) (A9)

anuvAkaM-10
T.A.7.10.1
iqShE pI#pihi | UqrjE pI#pihi | brahma#NE pIpihi | kShaqtrAya# pIpihi | 
aqdByaH pI#pihi | OSha#dhIByaH pIpihi | vanaqspati#ByaH pIpihi | 
dyAvA#pRuthiqvIByA$m pIpihi | suqBUqtAya# pIpihi | 
braqhmaqvaqrcaqsAya# pIpihi | 36 (10)

T.A.7.10.2
yaja#mAnAya pIpihi | mahyaq~jjyaiShThyA#ya pIpihi || tviShyai$ tvA | 
dyuqmnAya# tvA | iqndriqyAya# tvAq BUtyai$ tvA | dharmA#&si suqdharmA mE$ nyaqsmE | 
brahmA#Ni dhAraya | kShaqtrANi# dhAraya | viSa#ndhAraya | 
nEttvAq vAta#H skaqndayA$t | 37 (10)

T.A.7.10.3
aqmuShya# tvA prAqNE sA#dayAmi | aqmunA# saqha ni#raqrttha~gga#cCa | 
yO$&smAn dvEShTi# | ya~jca# vaqyaM dviqShmaH || pUqShNE Sara#sEq svAhA$ | 
grAva#ByaqH svAhA$ | praqtiqrEByaqH svAhA$ | dyAvA#pRuthiqvIByAq(gg)q svAhA$ | 
piqtRuByO# GarmaqpEByaqH svAhA$ || ruqdrAya# ruqdrahO$trEq svAhA$ | 38 (10)

T.A.7.10.4
ahaqr jyOti#H kEqtunA# juShatAm | suqjyOqtir jyOti#ShAq(gg)q svAhA$ | 
rAtriqrjyOti#H kEqtunA# juShatAm | suqjyOqtir-jyOti#ShAq(gg)q svAhA$ | 
apI#parOq mA&hnOq rAtri#yai mA pAhi | EqShA tE# agnE saqmit | 
tayAq sami#ddhyasva | Ayu#rmE dAH | varca#sA mA&~jjIH | 
apI#parO mAq rAtri#yAq ahnO# mA pAhi | 39 (10)

T.A.7.10.5
EqShA tE# agnE saqmit | tayAq sami#ddhyasva | Ayu#rmE dAH | 
varca#sA mA&~jjIH | aqgnir-jyOtiqr-jyOti#raqgniH svAhA$ | 
sUryOq jyOtiqr-jyOtiqH sUryaqH svAhA$ | BUH svAhA$ | huqta(gm) haqviH | 
madhu# haqviH | indra#tamEq&gnau ( ) | 40 (10)

T.A.7.10.6
piqtA nO#&siq mA mA# hi(gm)sIH | aqSyAma# tE dEvaGarma | 
madhu#matOq vAja#vataH pituqmata#H | a~ggi#rasvataH svadhAqvina#H | 
aqSIqmahi# tvAq mA mA# hi(gm)sIH || svAhA$ tvAq sUrya#sya raqSmiBya#H | 
svAhA$ tvAq nakSha#trEByaH || 41 (7)
(braqhmaqvaqrcaqsAya# pIpihi - skaqndayA$d - ruqdrAya# ruqdrahO$trEq svAhA - &hnO# mA pAh - yaqgnau - +saqpta ca#) (A10)

anuvAkaM-11
T.A.7.11.1
Garmaq yA tE# diqvi Suk | yA gA#yaqtrE Canda#si | yA brA$hmaqNE | 
yA ha#viqrddhAnE$ | tAnta# EqtEnAva#yajEq svAhA$ || Garmaq yA tEq&ntari#kShEq Suk | 
yA traiShTu#BEq Canda#si | yA rA#jaqnyE$ | yA&&gnI$ddhrE | 
tAnta# EqtEnAva#yajEq svAhA$ | 42 (10) 

T.A.7.11.2
Garmaq yA tE# pRuthiqvyA(gm) Suk | yA jAga#tEq Canda#si | yA vaiSyE$ | 
yA sada#si | tAnta# EqtEnAva#yajEq svAhA$ || anu#nOq&dyAnu#matiH{1} | 
anvida#numatEq tvam {2} | diqvastvA# paraqspAyA$H | 
aqntari#kShasya taqnuva#H pAhi | pRuqthiqvyAstvAq dharma#NA | 43 (10)

T.A.7.11.3
vaqyamanu#krAmAma suviqtAyaq navya#sE || brahma#NastvA paraqspAyA$H | 
kShaqtrasya# taqnuva#H pAhi | viqSastvAq dharma#NA | 
vaqyamanu#krAmAma suviqtAyaq navya#sE || prAqNasya# tvA paraqspAyai$ | 
cakShu#Shastaqnuva#H pAhi | SrOtra#sya tvAq dharma#NA | 
vaqyamanu#krAmAma suviqtAyaq navya#sE || vaqlgura#si SaqM ~MyudhA#yAH | 44 (10)

T.A.7.11.4
SiSuqr-jana#dhAyAH || Sa~jcaq vakShiq pari# caq vakShi# | 
catu#H sraktiqrnABi#r. Ruqtasya# | sadO# viqSvAyuqH Sarma# saqprathA$H | 
apaq dvEShOq apaq hvara#H | aqnyadvra#tasya saScima | 
Garmaiqtat tE&nna#mEqtat purI#Sham | tEnaq varddha#svaq cA ca# pyAyasva | 
vaqrddhiqShIqmahi# ca vaqyam | A ca# pyAsiShIqmahi# || 45 (10)

T.A.7.11.5
rantiqr-nAmA#si diqvyO ga#ndhaqr^vaH | tasya# tE paqdvaddha#viqrddhAna$m | 
aqgniraddhya#kShAH | ruqdrO&dhi#patiH || samaqhamAyu#ShA | sam prAqNEna# | 
saM ~Mvarca#sA | sam paya#sA | sa~ggau#paqtyEna# | sa(gm) rAqyaspOShE#Na || 46 (10)

T.A.7.11.6
vya#sau | yO$&smAn dvEShTi# | ya~jca# vaqyaM dviqShmaH || 
aci#kradaqdvRuShAq hari#H | maqhAn-miqtrO na da#r.SaqtaH | sa(gm) sUryE#Na rOcatE || 
cida#si samuqdrayO#niH | induqr dakSha#H SyEqna RuqtAvA$ | 
hira#NyapakShaH SakuqnO Bu#raqNyuH | 
maqhAn^th saqdhasthE$ dhruqva AniSha#ttaH | 47 (10)

T.A.7.11.7
nama#stE astuq mA mA# hi(gm)sIH || viqSvAva#su(gm) sOma gandhaqr^vam | 
ApO# dadRuqSuShI$H | tadRuqtEnAq vyA#yann | tadaqnvavai$t | 
indrO# rArahAqNa A#sAm | pariq sUrya#sya pariqdhI(gm) ra#paSyat || 
viqSvAva#suraqBi tannO# gRuNAtu | diqvyO ga#ndhaqr^vO raja#sO viqmAna#H | 
yadvA# GA saqtyamuqta yanna viqdma | 48 (10)

T.A.7.11.8
dhiyO# hinvAqnO dhiyaq innO# avyAt || sasni#mavindaqccara#NE naqdInA$m | 
apA#vRuNOqd-durOq aSma#vrajAnAm | prAsA$n gandhaqr^vO aqmRutA#ni vOcat |
indrOq dakShaqm pari#jAnAdaqhIna$m || Eqtattvam dE#va Garma dEqvO dEqvAnupA#gAH | 
iqdamaqham ma#nuqShyO# manuqShyAn# | sOma#pIqthAnuq mEhi# | 
saqha praqjayA# saqha rAqyaspOShE#Na || 
suqmiqtrA naq Apaq OSha#dhayaH santu ( ) | 49 (10)

T.A.7.11.9
duqrmiqtrAstasmai# BUyAsuH | yO$&smAn dvEShTi# | ya~jca# vaqyaM dviqShmaH || 
udvaqyantama#saqspari# {3} | uduqtyaM ciqtram {4} | 
iqmamUq Shu tyamaqsmaBya(gm)# saqnim | gAqyaqtrannavI#yA(gm)sam | 
agnE# dEqvEShuq pravO#caH || 50 (8)
(yA&&gnI$ddhrEq tAntA# EqtEnAva#yajEq svAhAq - dharma#NA - SaqM ~MyudhA#yAH - pyAsiShIqmahiq-pOShE#Naq-niSha#ttO-viqdma-sa#n-+tvaqShTau ca#) (A11)

anuvAkaM-12
T.A.7.12.1 
maqhIqnAm payO#&siq vihi#taM dEvaqtrA | 
jyOqtiqrBA a#siq vanaqspatI#nAqmOSha#dhInAq(gm)q rasa#H | 
vAqjina#m tvA vAqjinO&va# nayAmaH | 
Uqd^^rdhvam mana#H suvaqrgam || 51(4) (A12)

anuvAkaM-13
T.A.7.13.1
askAqn dyauH pRu#thiqvIm | askA#nRuShaqBO yuvAq gAH | 
skaqnnEmA viSvAq Buva#nA | skaqnnO yaqj~jaH praja#nayatu || 
askAqnaja#niq prAja#ni | A skaqnnAjjA#yatEq vRuShA$ | 
skaqnnAt praja#niShImahi || 52 (7) (A13)

anuvAkaM-14
T.A.7.14.1
yA puqrastA$d viqdyudApa#tat | tAnta# EqtEnAva# yajEq svAhA$ | 
yA da#kShiNaqtaH | yA paqScAt | yOtta#raqtaH | yOpari#ShTAd viqdyudApa#tat | 
tAnta# EqtEnAva# yajEq svAhA$ || 53 (7) (A14)

anuvAkaM-15
T.A.7.15.1
prAqNAyaq svAhA$ vyAqnAyaq svAhA# &pAqnAyaq svAhA$ | 
cakShu#ShEq svAhAq SrOtrA#yaq svAhA$ | 
mana#sEq svAhA# vAqcE sara#svatyaiq svAhA$ || 54 (3) (A15)

anuvAkaM-16
T.A.7.16.1
pUqShNE svAhA# pUqShNE Sara#sEq svAhA$ | 
pUqShNE pra#paqtthyA#yaq svAhA# pUqShNE naqrandhi#ShAyaq svAhA$ | 
pUqShNE&~gGRu#NayEq svAhA# pUqShNE naqruNA#yaq svAhA$ | 
pUqShNE sA#kEqtAyaq svAhA$ || 55 (4) (A16)

anuvAkaM-17
T.A.7.17.1
uda#syaq SuShmA$d BAqnurnArtaq biBa#rti | BAqram pRu#thiqvI na BUma# | 
pra Suqkraitu# dEqvI ma#nIqShA | aqsmath suta#ShTOq rathOq na vAqjI | 
arca#ntaq EkEq mahiq sAma# manvata | tEnaq sUrya#madhArayann | 
tEnaq sUrya#marOcayann | GaqrmaH SiraqstadaqyamaqgniH | 
purI#Shamasiq saMpri#yam praqjayA# paqSuBi#rBuvat | praqjApati#stvA sAdayatu | 
tayA# dEqvata#yA &~ggiraqsvad dhruqvA sI#da || 56 (11) (A17)

anuvAkaM-18
T.A.7.18.1
yAstE# agna AqrdrA yOna#yOq yAH ku#lAqyinI$H | 
yE tE# agnaq inda#vOq yA uq nABa#yaH | yAstE# agnE taqnuvaq UrjOq nAma# | 
tABiqstvamuqBayI#BiH sam~MvidAqnaH | praqjABi#ragnEq dravi#NEqha sI#da | 
praqjApa#tistvA sAdayatu | 
tayA# dEqvata#yA&~ggiraqsvad dhruqvA sI#da || 57 (7) (A18)

anuvAkaM-19
T.A.7.19.1
aqgnira#si vaiSvAnaqrO#&si | saqm~MvaqthsaqrO#&si parivathsaqrO#&si | 
iqdAqvaqthsaqrO#&sIduvathsaqrO#&si | iqdvaqthsaqrO#&si vathsaqrO#&si | 
tasya# tE vasaqntaH Sira#H | grIqShmO dakShi#NaH paqkShaH | vaqrq.ShAH pucCa$m | 
Saqradutta#raH paqkShaH | hEqmaqntO maddhya$m | pUqr^vaqpaqkShAScita#yaH ( ) | 
aqpaqraqpaqkShAH purI#Sham | aqhOqrAqtrANIShTa#kAH | 
tasya# tEq mAsA$ScArddhamAqsASca# kalpantAm | 
Ruqtava#stE kalpantAm | saqm~MvaqthsaqrastE# kalpatAm | 
aqhOqrAqtrANi# tE kalpantAm | Etiq prEtiq vItiq samityuditi# | 
praqjApa#tistvA sAdayatu | tayA# dEqvata#yA&~ggiraqsvad dhruqvaH sI#da || 58 (19)
(cita#yOq nava# ca) (A19)

anuvAkaM-20
T.A.7.20.1
BUrBuvaqssuva#H | Uqd^^rdhva Uq ShuNa# UqtayE$ | Uqd^^rdhvO na#H pAqhya(gm)ha#saH || 
viqdhunda#drAqNa(gm) sama#nE bahUqnAm | yuvA#naq(gm)q santa#m paliqtO ja#gAra | 
dEqvasya# paSyaq kAvya#m mahiqtvA&dyA maqmAra# | sa hyaqH samA#na || 
yadRuqtE ci#daBiqSriSha#H | puqrA jaqrtRuBya# AqtRuda#H | 
sandhA#tA saqndhim maqGavA# purOqvasu#H | 59 (10)

T.A.7.20.2
niShka#rtAq vihru#taqm puna#H || puna#rUqrjA{5}, saqha raqyyA {6} | 
mA nO# Garma vyathiqtO vi#vyathO naH | mA naqH paraqmadha#raqmmA rajO#&naiH | 
mOShva#smA(gg) stama#syantaqrA dhA$H | mA ruqdriyA#sO aqBigu#r^vRuqdhAna#H || 
mA naqH kratu#Bir. hIDiqtEBi#raqsmAn | dviShA# sunItEq mA parA#dAH | 
mA nO# ruqdrO nir.Ru#tiqrmA nOq astA$ | 
mA dyAvA#pRuthiqvI hI#DiShAtAm || 60 (10)

T.A.7.20.3
upa# nO mitrAvaruNAviqhAva#tam | aqnvAdI$ddhyAthAmiqha na#H saKAyA | 
AqdiqtyAnAqm prasi#tir.hEqtiH | uqgrA SaqtApA$ShThA Gaq viShAq pari#NO vRuNaktu || 
iqmam mE# varuNaq{7}, tattvA# yAmi{8} | tvannO# agnEq{9}, 
sa tvannO# agnE{10} | tvama#gnE aqyAsi#{11) || 
udvaqyantama#saqspari# {12} | uduqtyaM{13}, ciqtram {14} | 
vaya#H supaqrNAH {15} ( ) || 61 (10) 
(puqrOqvasu#r.hIDiShAtA(gm) supaqrNAH) (A20)

anuvAkaM-21
T.A.7.21.1
BUrBuvaqssuva#H | mayiq tyadi#ndriqyam maqhat | mayiq dakShOq mayiq kratu#H | 
mayi# dhAyi suqvIrya$m | triSu#gGaqrmO viBA#tu mE | AkU$tyAq mana#sA saqha | 
viqrAjAq jyOti#ShA saqha | yaqj~jEnaq paya#sA saqha | brahma#NAq tEja#sA saqha |
 kShaqtrENaq yaSa#sA saqha ( ) | saqtyEnaq tapa#sA saqha | tasyaq dOha#maSImahi | 
tasya# suqmnama#SImahi | tasya# BaqkShama#SImahi | 
tasya# taq indrE#Na pIqtasyaq madhu#mataH | 
upa#hUtaqsyOpa#hUtO BakShayAmi || 62 (16)
(yaSa#sA saqha ShaTca#) (A21)

anuvAkaM-22
T.A.7.22.1
yAstE# agnE GOqrAstaqnuva#H | kShuccaq tRuShNA# ca | asnuqkcAnA#hutiSca | 
aqSaqnaqyA ca# pipAqsA ca# | sEqdiScAma#tiSca | EqtAstE# agnE GOqrAstaqnuva#H | 
tABi#raqmu~gga#cCa | yO$&smAn dvEShTi# | 
ya~jca# vaqyaM dviqShmaH || 63 (9) (A22)

anuvAkaM-23
T.A.7.23.1
snikcaq snIhi#tiScaq snihi#tiSca | uqShNA ca# SIqtA ca# | 
uqgrA ca# BIqmA ca# | saqdAmnI# sEqdirani#rA | EqtAstE# agnE GOqrAstaqnuva#H | 
tABi#raqmu~gga#cCa | yO$&smAn dvEShTi# | 
ya~jca# vaqyaM dviqShmaH || 64 (8) (A23)

anuvAkaM-24
T.A.7.24.1
dhuni#Sca dhvAqntaSca# dhvaqnaSca# dhvaqnaya(gg)#Sca | 
niqliqmpaSca# viliqmpaSca# vikShiqpaH || 65 (2) (A24)

anuvAkaM-25
T.A.7.25.1
uqgraScaq dhuni#Sca dhvAqntaSca# dhvaqnaSca# dhvaqnaya(gg)#Sca | 
saqhaqsaqhvA(gg)Scaq saha#mAnaScaq saha#svA(gg)Scaq sahI#yA(gg)Sca | 
Etyaq prEtya# vikShiqpaH || 66 (3) (A25)

anuvAkaM-26
T.A.7.26.1
aqhOqrAqtrE tvOdI#rayatAm | aqrddhaqmAqsAstvOdI$M jayantu | 
mAsA$stvA Srapayantu | Ruqtava#stvA pacantu | 
saqm~MvaqthsaqrastvA# hantvasau || 67 (5) (A26)

anuvAkaM-27
T.A.7.27.1
KaT PaD jaqhi | CiqndhI BiqndhI haqndhI kaT | 
itiq vAca#H krUrAqNi || 68 (3) (A27)

anuvAkaM-28
T.A.7.28.1
vigA i#ndra viqcara$n^th spASayasva | svaqpanta#mindra paSuqmanta#micCa | 
vajrE#NAqmum bO#dhaya dur^viqdatra$m | svaqpaqtO$&syaq praha#raq BOja#nEByaH || 
agnE# aqgninAq sam~Mva#dasva | mRutyO# mRuqtyunAq sam~Mva#dasva | 
nama#stE astu BagavaH || saqkRuttE# agnEq nama#H | dvistEq nama#H | 
tristEq nama#H ( ) | caqtustEq nama#H | paq~jcaqkRutva#stEq nama#H | 
daqSaqkRutva#stEq nama#H | SaqtaqkRutva#stEq nama#H | AqsaqhaqsraqkRutva#stEq nama#H | 
aqpaqriqmiqtaqkRutva#stEq nama#H | nama#stE astuq mA mA# hi(gm)sIH || 69 (17)
(tristEq nama#H saqpta ca#) (A28)

anuvAkaM-29
T.A.7.29.1
asRu#n muKO rudhiqrENAqvya#ktaH | yaqmasya# dUqtaH SvapAqd-vidhA#vasi | 
gRuddhra#H supaqrNaH kuqNapaqnniShE#vasE | 
yaqmasya# dUqtaH prahi#tO Baqvasya# cOqBayO$H || 70 (4) (A29)

anuvAkaM-30
T.A.7.30.1
yadEqtad-vRu#kaqsO BUqtvA | vAg dE$vyaBiqrAya#si | dviqShanta#m mEq&BirA#ya | 
tam mRu#tyO mRuqtyavE# naya | sa ArtyA&&rtiqmArcCa#tu || 71 (5) (A30)

anuvAkaM-31
T.A.7.31.1
yadI#ShiqtO yadi# vA svakAqmI | BaqyEDa#kOq vada#tiq vAca#mEqtAm | 
tAmi#ndrAqgnI brahma#NA sam~MvidAqnau | 
SiqvAmaqsmaBya#M kRuNuta~ggRuqhEShu# || 72 (4) (A31)

anuvAkaM-32
T.A.7.32.1
dIrGa#muKiq dur.ha#Nu | mA sma# dakShiNaqtO va#daH | 
yadi# dakShiNaqtO vadA$d dviqShantaqm mE&va# bAdhAsai || 73 (3) (A32)

anuvAkaM-33
T.A.7.33.1
iqtthAdulU#kaq Apa#ptat | hiqraqNyAqkShO ayO#muKaH | 
rakSha#sAndUqta Aga#taH | tamiqtO nA#SayAgnE || 74 (4) (A33)

anuvAkaM-34
T.A.7.34.1
yadEqtad BUqtAnya#nvAqviSya# | daivIqM ~MvAca#M ~Mvaqdasi# | 
dviqShatO# naqH parA#vada | tAn mRu#tyO mRuqtyavE# naya | ta ArtyA&&rtiqmArcCa#ntu | 
aqgninAq&gniH sam~Mva#datAm || 75 (6) (A34)

anuvAkaM-35
T.A.7.35.1
praqsArya# saqkthyau# pata#si | saqvyamakShi# niqpEpi# ca | 
mEha ka#syacaqnAma#mat || 76 (3) (A35)

anuvAkaM-36
T.A.7.36.1
atri#NA tvA krimE hanmi | kaNvE#na jaqmada#gninA | 
viqSvAva#sOqr brahma#NA haqtaH | krimI#NAq(gm)q rAjA$ | 
apyE#ShA(gg) sthaqpati#rhaqtaH | athO# mAqtA&thO# piqtA | 
athO$ sthUqrA athO$ kShuqdrAH | athO# kRuqShNA athO$ SvEqtAH | 
athO# AqSAti#kA haqtAH | 
SvEqtABi#H saqha sar^vE# haqtAH || 77 (10) (A36)

anuvAkaM-37
T.A.7.37.1
AhaqrAva#dya | SRuqtasya# haqviShOq yathA$ | tath saqtyam | 
yadaqmuM ~Myaqmasyaq jamBa#yOH | Ada#dhAmiq tathAq hi tat | 
KaNPaNmrasi# || 78 (6) (A37)

anuvAkaM-38
T.A.7.38.1
brahma#NA tvA SapAmi | brahma#NastvA SaqpathE#na SapAmi | 
GOqrENa# tvAq BRugU#NAq~jcakShu#ShAq prEkShE$ | 
rauqdrENaq tvA~ggi#rasAqm mana#sA dhyAyAmi | 
aqGasya# tvAq dhAra#yA viddhyAmi | 
adha#rOq mat pa#dyasvAsau || 79 (6) (A38)

anuvAkaM-39
T.A.7.39.1
uttu#da SimijAvari | talpE#jEq talpaq uttu#da | giqrI(gm) ranuq pravE#Saya | 
marI#cIqrupaq sannu#da | yAva#diqtaH puqrastA#duqdayA#tiq sUrya#H | 
tAva#diqtO#&munnA#Saya | yO$&smAn dvEShTi# | 
ya~jca# vaqyam dviqShmaH || 80 (8) (A39)

anuvAkaM-40
T.A.7.40.1
BUrBuvaqssuvOq BUrBuvaqssuvOq BUrBuvaqssuva#H | 
BuvO$&ddhAyiq BuvO$&ddhAyiq BuvO$&ddhAyi | 
nRuqmNAyi nRuqmNam nRuqmNAyi nRuqmNam nRuqmNAyi nRuqmNam | 
niqdhA yyO#&vAyi niqdhA yyO#&vAyi niqdhA yyO#&vAyi | 
E aqsmE aqsmE | suvaqrna jyOtI$H || 81 (6) (A40)

anuvAkaM-41
T.A.7.41.1
pRuqthiqvI saqmit | tAmaqgniH sami#ndhE | sA&gni(gm) sami#ndhE | 
tAmaqha(gm) sami#ndhE | sA mAq sami#ddhA | Ayu#ShAq tEja#sA | 
varca#sA SriqyA | yaSa#sA brahmavarcaqsEna# | aqnnAdyE#naq sami#ntAq(gg)q svAhA$ || 
aqntari#kSha(gm) saqmit | 82 (10)

T.A.7.41.2
tAM ~MvAqyuH sami#ndhE | sA vAqyu(gm) sami#ndhE | tAmaqha(gm) sami#ndhE | 
sA mAq sami#ddhA | Ayu#ShAq tEja#sA | varca#sA SriqyA | 
yaSa#sA brahmavarcaqsEna# | aqnnAdyE#naq sami#ntAq(gg)q svAhA$ | 
dyauH saqmit | tAmA#diqtyaH sami#ndhE | 83 (10)

T.A.7.41.3
sA&&diqtya(gm) sami#ndhE | tAmaqha(gm) sami#ndhE | sA mAq sami#ddhA | 
Ayu#ShAq tEja#sA | varca#sA SriqyA | yaSa#sA brahmavarcaqsEna# | 
aqnnAdyE#naq sami#ntAq(gg)q svAhA$ || 
prAqjAqpaqtyA mE# saqmida#si sapatnaqkShaya#NI | 
BrAqtRuqvyaqhA mE#&siq svAhA$ || agnE$ vratapatE vraqta~jca#riShyAmi | 84 (10)

T.A.7.41.4
tacCa#kEyaqM tanmE# rAddhyatAm | vAyO$ vratapataq Adi#tya vratapatE | 
vraqtAnA$M ~MvratapatE vraqta~jca#riShyAmi | tacCa#kEyaqM tanmE# rAddhyatAm || 
dyauH saqmit | tAmA#diqtyaH sami#ndhE | sA&&diqtya(gm) sami#ndhE | 
tAmaqha(gm) sami#ndhE | sA mAq sami#ddhA | Ayu#ShAq tEja#sA | 85 (10)

T.A.7.41.5
varca#sA SriqyA | yaSa#sA brahmavarcaqsEna# | aqnnAdyE#naq sami#ntAq(gg)q svAhA$ | 
aqntari#kSha(gm) saqmit | tAM ~MvAqyuH sami#ndhE | sA vAqyu(gm) sami#ndhE | 
tAmaqha(gm) sami#ndhE | sA mAq sami#ddhA | Ayu#ShAq tEja#sA | 
varca#sA SriqyA | 86 (10)

T.A.7.41.6
yaSa#sA brahmavarcaqsEna# | aqnnAdyE#naq sami#ntAq(gg)q svAhA$ | 
pRuqthiqvI saqmit | tAmaqgniH sami#ndhE | sA&gni(gm) sami#ndhE | tAmaqha(gm) sami#ndhE | 
sA mAq sami#ddhA | Ayu#ShAq tEja#sA | varca#sA SriqyA | 
yaSa#sA brahmavarcaqsEna# ( ) | 87 (10)

T.A.7.41.7
aqnnAdyE#naq sami#ntAq(gg)q svAhA$ | prAqjAqpaqtyA mE# saqmida#si sapatnaqkShaya#NI | 
BrAqtRuqvyaqhA mE#&siq svAhA$ | Adi#tya vratapatE vraqtama#cAriSham | 
tada#SakaqM tanmE#&rAdhi | vAyO$ vratapaqtE&gnE$ vratapatE | 
vraqtAnA$M ~MvratapatE vraqtama#cAriSham | tada#SakaqM tanmE#&rAdhi || 88 (8)
(saqmith - sami#ndhE - vraqta~jca#riShyAq - myAyu#ShAq tEja#sAq - varca#sA SriqyA - yaSa#sA brahmavarcaqsEnAq - +ShTau ca#) (A41)

anuvAkaM-42
T.A.7.42.1
SannOq vAta#H pavatAm mAtaqriSvAq Sanna#stapatuq sUrya#H | 
ahA#niq Sam Ba#vantu naqH Sa(gm) rAtriqH prati#dhIyatAm || 
SamuqShA nOq vyu#cCatuq SamA#diqtya udE#tu naH | 
SiqvA naqH Santa#mA Bava sumRuDIqkA sara#svati | mA tEq vyO#ma saqndRuSi# || 
iDA#yaiq vAstva#si vAstuqmad vA$stuqmantO# BUyAsmaq mA vAstO$-SCithsmahya vAqstuH sa BU#yAqd-yO$&smAn dvEShTiq ya~jca# vaqyaM dviqShmaH || 
praqtiqShThA&si# pratiqShThAva#ntO BUyAsmaq mA pra#tiqShThAyA$- SCithsmahya pratiqShThaH 
sa BU#yAqd yO$&smAn dvEShTiq ya~jca# vaqyaM dviqShmaH || 
A vA#ta vAhi BEShaqjam ~Mvi vA#ta vAhiq yadrapa#H | 
tva(gm) hi viqSvaBE#ShajO dEqvAnA$M dUqta Iya#sE || 
dvAviqmau vAtau# vAtaq A sindhAqrA pa#rAqvata#H | 89 (10)

T.A.7.42.2
dakSha#m mE aqnya AqvAtuq parAq&nyO vA#tuq yad-rapa#H || 
yadaqdO vA#ta tE gRuqhE#&mRuta#sya niqdhir.hiqtaH | 
tatO# nO dEhi jIqvasEq tatO# nO dhEhi BEShaqjam || 
tatO# nOq mahaq Ava#haq vAtaq AvA#tu BEShaqjam | 
SaqmBUr ma#yOqBUrnO# hRuqdE pra Naq AyU(gm)#Shi tAriShat || 
indra#sya gRuqhO#&siq tam tvAq prapa#dyEq saguqssASva#H | 
saqha yanmEq astiq tEna# || 
BUH prapa#dyEq BuvaqH prapa#dyEq suvaqH prapa#dyEq BUrBuvaqssuvaqH prapa#dyE vAqyum 
prapaqdyE&nA$rtAm dEqvatAqm prapaqdyE &SmA#namAKaqNam prapa#dyE praqjApa#tEr 
brahmakOqSam brahmaq prapa#dyaq Om prapa#dyE || 
aqntari#kSham ma uqr^va#ntara#m bRuqhadaqgnayaqH par^va#tAScaq yayAq vAta#H svaqstyA sva#stiqmAntayA$ svaqstyA sva#stiq mAna#sAni || 
prANA#pAnau mRuqtyOrmA# pAtaqm prANA#pAnauq mA mA# hAsiShTaqm mayi# mEqdhAm mayi# praqjAm mayyaqgni stEjO# dadhAtuq mayi# mEqdhAm mayi# praqjAm mayIndra# indriqyam da#dhAtuq mayi# mEqdhAm mayi# praqjAm mayiq sUryOq 
BrAjO# dadhAtu || 90 (10)

T.A.7.42.3
dyuqBiraqktuBiqH pari#pAta-maqsmAnari#ShTEBi-raSvinAq sauBa#gEBiH | 
tannO# miqtrO varu#NO mAmahantAq madi#tiqH sindhu#H pRuthiqvI uqta dyauH || 
kayA# naSciqtra ABu#vadUqtI saqdAvRu#dhaqH saKA$ | kayAq Saci#ShThayA vRuqtA || 
kastvA# saqtyO madA#nAqm ma(gm)hi#ShThO mathsaqdandha#saH | 
dRuqDhA ci#dAqrujEq vasu# || aqBI Shu NaqH saKI#nAmaviqtA ja#ritRUqNAm | 
Saqtam Ba#vAsyUqtiBi#H || 
vaya#H supaqrNA upa#sEduqrindra#m priqyamE#dhAq RuSha#yOq nAdha#mAnAH | 
apa# dhvAqntamU$rNuqhi pUqrddhi cakShu#r mumuqgdhya#smA-nniqdhayE#va baqddhAn || 91 (10)

T.A.7.42.4
SannO# dEqvIraqBiShTa#yaq ApO# Bavantu pIqtayE$ | SaM ~MyOraqBisra#vantu naH || 
ISA#nAq vAryA#NAqm kShaya#ntIScar.ShaNIqnAm | aqpO yA#cAmi BEShaqjam ||
suqmiqtrA naq Apaq OSha#dhayaH santu durmiqtrAstasmai# BUyAsuqr-yO$&smAn-dvEShTiq ya~jca# vaqyaM dviqShmaH || 
ApOq hi ShThA ma#yOqBuvaqstA na# UqrjE da#dhAtana | maqhE raNA#yaq cakSha#sE || 
yO va#H Siqvata#mOq rasaqstasya# BAjayatEqha na#H | 
uqSaqtIri#va mAqtara#H || 
tasmAq ara#m gamAma vOq yasyaq kShayA#yaq jinva#tha | 92 (10)

T.A.7.42.5
ApO# jaqnaya#thA ca naH || 
pRuqthiqvI SAqntA sA&gninA# SAqntA sA mE# SAqntA Suca(gm)# Samayatu || 
aqntari#kSha(gm) SAqntaM tad vAqyunA# SAqntaM tanmE# SAqnta(gm) Suca(gm)# Samayatu | 
dyauH SAqntA sA&&diqtyEna# SAqntA sA mE# SAqntA Suca(gm)# Samayatu || 
pRuqthiqvI SAnti#raqntari#kShaq(gm)q SAntiqr dyauH SAntiqr diSaqH SAnti# 
ravAntaradiqSAH SAnti# raqgniH SAnti#r vAqyuH SAnti# rAdiqtyaH SAnti# 
ScaqndramAqH SAntiqr nakSha#trANiq SAntiq rApaqH SAntiq rOSha#dhayaqH SAntiqr 
vanaqspata#yaqH SAntiqr gauH SAnti# raqjA SAntiq raSvaqH SAntiqH puru#ShaqH SAntiqr brahmaq SAnti#r brAhmaqNaH SAntiqH SAnti#rEqva SAntiqH SAnti#rmE astuq SAnti#H || 
tayAq&ha(gm) SAqntyA sa#r^vaSAqntyA mahya#M dviqpadEq catu#ShpadE caq SAnti#m karOmiq SAnti#rmE astuq SAnti#H || 
Ehaq SrIScaq hrIScaq dhRuti#Scaq tapO# mEqdhA pra#tiqShThA SraqddhA saqtyaM dharma#ScaiqtAniq mOtti#ShThantaq-manUtti#ShThantuq mA mAq(gg)q SrIScaq hrIScaq dhRuti#Scaq tapO# mEqdhA pra#tiqShThA SraqddhA saqtyaM dharma#ScaiqtAni# mAq mA hA#siShuH || 
udAyu#ShA svAqyuShOdOSha#dhInAq(gm)q rasEqnOt paqrjanya#syaq SuShmEqNOda#sthA-maqmRutAq(gm)q anu# || 
taccakShu#r dEqvahi#tam puqrastA$ cCuqkramuqccara#t | 
paSyE#ma Saqrada#H Saqtam jIvE#ma Saqrada#H Saqtam nandA#ma Saqrada#H Saqtam mOdA#ma Saqrada#H Saqtam BavA#ma Saqrada#H Saqta(gm) SRuqNavA#ma Saqrada#H Saqtam prabra#vAma Saqrada#H Saqta majI#tAH syAma Saqrada#H Saqtam jyOkcaq sUrya#m dRuqSE ( ) || 93 (10)

T.A.7.42.6
ya uda#gAn mahaqtO&rNavA$d-viqBrAja#mAnaH sariqrasyaq maddhyAqthsa mA# vRuShaqBO lO#hitAqkShaH sUryO# vipaqScin mana#sA punAtu || 
brahma#NaqH ScOta#nyasiq brahma#Na AqNI sthOq brahma#Na Aqvapa#namasi dhAriqtEyam pRu#thiqvI brahma#NA maqhI dhA#riqtamE#nEna maqhadaqntari#kShaqm diva#m dAdhAra pRuthiqvI(gm) sadE#vAqM ~MyadaqhaM ~MvEdaq tadaqhaM dhA#rayANiq mA madvEdO&dhiq visra#sat || 
mEqdhAqmaqnIqShE mA&&vi#SatA(gm) saqmIcI# BUqtasyaq BavyaqsyAva#ruddhyaiq sar^vaqmAyu#rayANiq 
sar^vaqmAyu#rayANi || 
AqBir gIqrBir yadatO# na UqnamApyA#yaya harivOq vad^^rdha#mAnaH | 
yaqdA stOqtRuByOq mahi# gOqtrA ruqjAsi# BUyiShThaqBAjOq adha# tE syAma || 
brahmaq prAvA#diShmaq tannOq mA hA#sIt || 
Om SAntiqH SAntiqH SAnti#H || 94 (7)
(paqrAqvatO#-dadhAtu-baqddhAn-jinva#tha-dRuqSE-+saqpta ca#) (A42)

Prapaataka KOr^vai with starting Padams Of 1 tO 42 Anuvaakams :- 
(namO# - yuq~jjatEq - vRuShNOq aSva#syaq - brahma#n pravaqrgyE#Naq - brahmaqn praca#riShyAmOq - daSaq prAcIq - rapa#Sya~ggOqpAm - dEqvasya# - samuqdrA - yEqShE pI#pihiq - Garmaq yA tE# - mahIqnAm caqtvA - ryaskAqnq. - yA puqrastA$th saqpta sa#pta - prAqNAyaq trINi# - pUqShNE caqtvAr yu - daqsyaikA#daSaq - yAstE# saqptA - gnir ddhruqvasIqH daikAqnna vi(gm)#Satiqr - BUrUqd^^rdhva striq(gm)qSatad - BUr mayiq ShODa#Saq - yAstE# GOqrA navaq - snikcAqShTau - dhuni#Scaq dvE - uqgraScaq trINya# - hOrAqtrE pa~jcaq - KaT trINiq - vigAH saqptadaqSA - sRu#n muKaH caqtvAriq - yadEqtad vRu#kaqsaH pa~jcaq - yadI#Shiqta ScaqtvAriq - dIrGa#muKiq trINIq - tthA ccaqtvAriq - yadEqtad BUqtAniq ShaT - praqsAryaq trINya - tri#NAq daSA- haqrAva#dyaq - brahma#NAq ShaTth ShaD - uttu#dAqShTau - BUH ShaT - pRu#thiqvya#ShTa Sha#ShTiqH - Sanna#H saqptapa#~jcAqSad dvica#tvAri(gm)Sat )

KOr^vai with starting Padams Of 1, 11, 21 SEriEs Of Dasinis :-
(namO# vAqcE - brahma#n pravaqrgyE#Naq - mayiq ru - gaqntari#kShENa - piqtA nO#&si - mahIqnA - mupa# nOq - yadEqtad - BUr - dyUqBi Scatu#r navatiH) 

|| hari#H Om ||

|| kRuShNa yajur^vEdIya taittirIya brAhmaNE AraNyakE saptamaH prapAThakaH samAptaH ||

AppEndix (Of ExpansiOns)
T.A.7.11.2 - anu#nOq&dyAnu#matiH{1} , anvida#numatEq tvam {2} 
anu# nOq&dyA&nu#matiryaqj~jaM dEqvEShu# manyatAM | 
aqgniSca# havyaqvAha#nOq Bava#tAM dAqSuShEq maya#H || {1}

anvida#numatEq tvaM manyA#saiq Sa~jca#naH kRudhi | 
kratvEq dakShA#ya nO hinuq praNaq AyU(gm)#Shi tAriShaH || {2} 
(BOth {1} and {2} appEaring in TS 3.3.11.3 and 3.3.11.4)
-------------------------------------------------------------
T.A.7.11.9 - udvaqyantama#saqspari# {3} , uduqtyaM ciqtram {4} 
udvaqyaM tama#saqspariq paSya#ntOq jyOtiqrutta#raM | 
dEqvaM dE#vaqtrA sUryaqmaga#nmaq jyOti#ruttaqmaM || {3}
({3} appEaring in T.S.4.1.7.4)

uduq tyaM jAqtavE#dasaM dEqvaM ~Mva#hanti kEqtava#H | dRuqSE viSvA#yaq sUrya$M | 
ciqtraM dEqvAnAq-muda#gAqdanI#kaqM cakShu# rmiqtrasyaq varu#NasyAq&gnEH || {4}
({4} appEaring in T.S.1.4.43.1)

T.A.7.20.2 - puna#rUqrjA{5}, saqha raqyyA {6} 
puna#rUqrjA ni va#rtasvaq puna#ragna iqShA&&yu#ShA | puna#rnaH pAhi viqSvata#H || {5}

saqha raqyyA ni va#rtaqsvAgnEq pinva#svaq dhAra#yA | 
viqSvaP^^sni#yA viqSvataqspari# || {6}
(BOth {5} and {6] appEaring in T.S.1.5.3.3)
-------------------------------------------------------------
T.A.7.20.3 - iqmam mE# varuNaq{7}, tattvA# yAmi{8} 
iqmaM mE# varuNa SrudhIq hava#maqdyA ca# mRuDaya | 
tvAma#vaqsyurA ca#kE || {7}

tattvA# yAmiq brahma#NAq vanda#mAnaq-stadA SA$stEq yaja#mAnO haqvirBi#H | 
ahE#DamAnO varuNEqha bOqddhyuru#Sa(gm)saq mA naq AyuqH pramO#ShIH || {8} 
(BOth {7} and {8] appEaring in T.S.2.1.11.6)
-------------------------------------------------------------
T.A.7.20.3 - tvannO# agnEq{9}, sa tvannO# agnE{10} 
tvaM nO# agnEq varu#Nasya viqdvAn dEqvasyaq hEDO&va# yAsi sIShThAH | 
yaji#ShThOq vahni# tamaqH SOSu#cAnOq viSvAq dvEShA(gm)#siq pramu#mugdhyaqsmat || {9}

sa tvaMnO# angE&vaqmO Ba#vOqtI nEdi#ShThO aqsyA uqShasOq vyu#ShTau | 
ava# yakShva nOq varu#Naq(gm)q rarA#NO vIqhi mRu#DIqka(gm) suqhavO# na Edhi || {10}
(BOth {9} and {10} appEaring in T.S.2.5.12.3)
-------------------------------------------------------------
T.A.7.20.3 - tvama#gnE aqyAsi#{11) 
tvama#gnE aqyA&si# | aqyA sanmana#sA hiqtaH | aqyA san.haqvyamU#hiShE | aqyA nO# dhEhi BEShaqjam | iqShTO aqgnirAhu#taH | svAhA#kRutaH pipartu naH | svaqgA dEqvEBya# iqdaM nama#H || {11}
({11} appEaring in T.B.2.4.1.9 )
-------------------------------------------------------------
T.A.7.20.3 - udvaqyantama#saqspari# {12} , uduqtyaM{13}, ciqtram {14} 
{12}, {13} and {14} is samE as {3} and {4} abOvE
-------------------------------------------------------------
T.A.7.20.3 - vaya#H suparNAH {15} 
vaya#H supaqrNA upa#sEduqrindra$m | priqyamE#dhAq RuSha#yOq nAdha#mAnAH | 
apa# dhvAqntamU$rNuqhi pUqrdhi cakShu#H | muqmuqgdhya#smAn niqdhayE#va baqddhAn || {15} 
({15} appEaring in T.B.2.5.8.3)
-------------------------------------------------------------

OM namaH paramAtmanE, SrI mahAgaNapatayE namaH
SrI guruByO namaH, haqriqH OM

8	kRuShNa yajur^vEdIya taittirIya AraNyakE aShTamaH prapAThakaH

8.1	aShTamaH prapAThakaH

anuvAkam - 1
T.A.8.1.1 
dEqvA vai saqtramA#sata | Ruddhi#parimitaqm ~MyaSa#skAmAH | tE$&bruvann | 
yanna#H prathaqmaM ~MyaSa# RuqcCAt | sar^vE#ShA-nnaqstath-saqhAsaqditi# | 
tEShA$m kurukShEqtraM ~MvEdi#rAsIt | tasyai# KANDaqvO da#kShiNAqrddha A#sIt | 
tUrGna#muttarAqrddhaH | paqrIqNajja#GanAqrddhaH | maqrava# utkaqraH | 1 (10)

T.A.8.1.2
tEShA$m maqKaM ~Mvai$ShNaqvaM ~MyaSa# ArcCat | tannya#kAmayata | 
tEnApA$krAmat | tam dEqvA anvA#yann | yaSO#&vaqruru#thsamAnAH | tasyAqnvAga#tasya | 
saqvyAddhanuqrajA#yata | dakShi#NAqdiSha#vaH | tasmA#diShudhaqnvam puNya#janma | 
yaqj~jaja#nmAq hi | 2 (10)

T.A.8.1.3
tamEkaq(gm)q santa$m | baqhavOq nABya#dhRuShNuvann | tasmAqdEka#miShudhaqnvina$m | 
baqhavO#&niShudhaqnvA nABidhRu#ShNuvanti | sO$&smayata | 
Eka#m mAq santa#m baqhavOq nABya#dhar.ShiShuqriti# | 
tasya# siShmiyAqNasyaq tEjO&pA$krAmat | tad-dEqvA OSha#dhIShuq nya#mRujuH | 
tE SyAqmAkA# aBavann | smaqyAkAq vai nAmaiqtE | 3 (10)

T.A.8.1.4
tath smaqyAkA#nA(gg) smayAkaqtvam | tasmA$d-dIkShiqtEnA#piqgRuhya# smEtaqvya$m | 
tEja#sOq dhRutyai$ | sa dhanu#H pratiqShkaByA#tiShThat | 
tA u#paqdIkA# abruvaqn-vara#m ~MvRuNAmahai | atha# va iqma(gm) ra#ndhayAma | 
yatraq kva# caq KanA#ma | tadaqpO#&BitRu#NadAqmEti# | 
tasmA#dupaqdIkAq yatraq kva# caq Kana#nti | tadaqpO#&BitRu#ndanti | 4 (10)

T.A.8.1.5
vArE#vRutaq(gg)q hyA#sAm | tasyaq jyAmapyA#dann | 
tasyaq dhanu#r^viqprava#mANaq(gm)q Siraq uda#vartayat | 
tad dyAvA#pRuthiqvI anuqprAva#rtata | yat prAva#rtata | 
tat pra#vaqrgya#sya pravargyaqtvam | yadGrA~M(4) ityapa#tat | 
taddhaqrmasya# Garmaqtvam | maqhaqtO vIqrya#mapaptaqditi# | 
tan ma#hAvIqrasya# mahAvIraqtvam | 5 (10)

T.A.8.1.6
yadaqsyAH saqmaBa#rann | tath saqmrAj~ja#H samrAqTtvam | 
ta(gg) stRuqtam dEqvatA$strEqdhA vya#gRuhNata | aqgniH prA#tassavaqnam | 
indrOq mAddhya#ndinaq(gm)q sava#nam | viSvE# dEqvAstRu#tIyasavaqnam | 
tEnApa#SIrShNA yaqj~jEnaq yaja#mAnAH | nASiShOq&vAru#ndhata | 
na su#vaqrgaM ~MlOqkamaqBya#jayann | tE dEqvA aqSvinA#vabruvann | 6 (10)

T.A.8.1.7
BiqShajauq vai stha#H | iqdaM ~Myaqj~jasyaq SiraqH prati#dhattaqmiti# | 
tAva#brUtAqM ~Mvara#m ~MvRuNAvahai | graha# Eqva nAqvatrApi# gRuhyatAqmiti# | 
tAByA#-mEqtamA$Sviqna-ma#gRuhNann | tAvEqtad-yaqj~jasyaq SiraqH pratya#dhattAm | 
yat pra#vaqrgya#H | tEnaq saSI$rShNA yaqj~jEnaq yaja#mAnAH | avAqSiShO&ru#ndhata | 
aqBi su#vaqrgaM ~MlOqkama#jayann ( ) | yat pra#vaqrgya#m pravRuqNakti# | 
yaqj~jasyaiqva tacCiraqH prati#dadhAti | tEnaq saSI$rShNA yaqj~jEnaq yaja#mAnaH | 
avAqSiShO# ruqndhE | aqBi su#vaqrgaM ~MlOqkam ja#yati | 
tasmA#dEqSha A$Sviqnapra#vayA iva | yat pra#vaqrgya#H || 7 (17) 
(uqtkaqrO - hyE# - tE - tRu#ndanti - mahAvIraqtva - ma#bruvan - najayan^th saqpta ca#) (A1)

anuvAkam - 2
T.A.8.2.1
sAqviqtram ju#hOtiq prasU$tyai | caqtuqrgRuqhIqtEna# juhOti | 
catu#ShpAdaH paqSava#H | paqSUnEqvAva#rundhE | cata#srOq diSa#H | 
diqkShvE#va prati#tiShThati | CandA(gm)#si dEqvEByO&pA$krAmann | 
na vO#&BAqgAni# haqvyaM ~Mva#kShyAmaq iti# | 
tEBya# Eqta-cca#turgRuhIqta-ma#dhArayann | puqrOqnuqvAqkyA#yai yAqjyA#yai | 8 (10)

T.A.8.2.2
dEqvatA#yai vaShaTkAqrAya# | yacca#turgRuhIqtam juqhOti# | 
CandA(gg)#syEqva tat prI#NAti | tAnya#sya prIqtAni# dEqvEByO# haqvyaM ~Mva#hanti | 
braqhmaqvAqdinO# vadanti | 
hOqtaqvya#m dIkShiqtasya# gRuqhA(3) i na hO#taqvyA(3) miti# | 
haqvir^vai dI$kShiqtaH | yajju#huqyAt | haqviShkRu#taqM ~Myaja#mAnamaqgnau prada#ddhyAt | 
yanna ju#huqyAt | 9 (10)

T.A.8.2.3
yaqj~jaqpaqruraqntari#yAt | yaju#rEqva va#dEt | 
na haqviShkRu#taqM ~Myaja#mAnamaqgnau praqdadhA#ti | na ya#j~japaqruraqntarE#ti | 
gAqyaqtrI CandAq(gg)qsyatya#manyata | 
tasyai# vaShaTkAqrO$&Byayyaq SirO$&cCinat | tasyai$ dvEqdhA rasaqH parA#&patat | 
pRuqthiqvImaqrddhaH prAvi#Sat | paqSUnaqrddhaH | yaH pRu#thiqvIm prAvi#Sat | 10 (10)

T.A.8.2.4
sa Ka#diqrO#&Bavat | yaH paqSUn | sO#&jAm | yatKA#diqryaBriqr Bava#ti | 
Canda#sAmEqva rasE#na yaqj~jasyaq SiraqH samBa#rati | yadaudu#mbarI | 
UrgvA u#duqmbara#H | Uqrjaiva yaqj~jasyaq SiraqH samBa#rati | 
yad-vai#NaqvI | tEjOq vai vENu#H | 11 (10)

T.A.8.2.5
tEja#saiqva yaqj~jasyaq SiraqH samBa#rati | yad-vaika#~gkatI | 
BA EqvAva#rundhE | dEqvasya# tvA saviqtuH pra#saqva ityaBriqmAda#ttEq prasU$tyai | 
aqSvinO$r-bAqhuByAqmityA#ha | aqSvinauq hi dEqvAnA#maddhvaqryU AstA$m | 
pUqShNO hastA$ByAqmityAhaq yatyai$ | vajra# ivaq vA EqShA | yadaBri#H | 
aBri#rasiq nAri#raqsItyA#haq SAntyai$ | 12 (10)

T.A.8.2.6
aqddhvaqraqkRud-dEqvEByaq ityA#ha | yaqj~jO vA a#ddhvaqraH | 
yaqj~jaqkRud-dEqvEByaq itiq vAvaitadA#ha | utti#ShTha brahmaNaspataq ityA#ha | 
brahma#Naiqva yaqj~jasyaq SirO&cCai#ti | praituq brahma#NaqspatiqrityA#ha | 
prEtyaiqva yaqj~jasyaq SirO&cCai#ti | pra dEqvyE#tu sUqnRutEtyA#ha | 
yaqj~jO vai sUqnRutA$ | acCA# vIqrannarya#m paq~gktirA#dhasaqmityA#ha | 13 (10)

T.A.8.2.7
pA~gktOq hi yaqj~jaH | dEqvA yaqj~janna#yantu naq ityA#ha | 
dEqvAnEqva ya#j~jaqniya#H kurutE | 
dEvI$ dyAvApRuthivIq anu# mE ma(gm)sAthAqmityA#ha | 
AqByAmEqvAnu#matO yaqj~jasyaq SiraqH samBa#rati | 
RuqddhyAsa#maqdya maqKasyaq Siraq ityA#ha | yaqj~jO vai maqKaH | 
RuqddhyAsa#maqdya yaqj~jasyaq Siraq itiq vAvaitadA#ha | 
maqKAya# tvA maqKasya# tvA SIqrShNa ityA#ha | 
niqrdiSyaiqvaina#ddharati | 14 (10)

T.A.8.2.8
trir.ha#rati | traya# iqmE lOqkAH | 
EqBya Eqva lOqkEByO# yaqj~jasyaq SiraqH samBa#rati | 
tUqShNIm ca#tuqrttha(gm) ha#rati | apa#rimitAdEqva yaqj~jasyaq SiraqH samBa#rati | 
mRuqtKaqnAdagrE# harati | tasmA$n mRutKaqnaH ka#ruqNya#tamaH | 
iyaqtyagra# AsIqrityA#ha | aqsyAmEqvACa#mbaTkAraM ~Myaqj~jasyaq SiraqH samBa#rati | 
Urjaqm ~MvA Eqta(gm) rasa#m pRuthiqvyA u#paqdIkAq uddi#hanti | 15 (10)

T.A.8.2.9
yad-vaqlmIka$m | yad-va#lmIkavaqpA sa#mBAqrO Bava#ti | 
Urja#mEqva rasa#m pRuthiqvyA ava#rundhE | athOq SrOtra#mEqva | 
SrOtraq(gg)q hyE#tat pRu#thiqvyAH | yad-vaqlmIka#H | aba#dhirO Bavati | 
ya EqvaM ~MvEda# | indrO# vRuqtrAyaq vajraqmuda#yacCat | 
sa yatra#yatra paqrAkra#mata | 16 (10)

T.A.8.2.10
tannAddhri#yata | sa pU#tIkastaqmbE parA$kramata | sO$&ddhriyata | sO$&bravIt | 
UqtiM ~Mvai mE# dhAq iti# | tadUqtIkA#nA-mUtIkaqtvam | yadUqtIkAq Bava#nti | 
yaqj~jAyaiqvOtim da#dhati | aqgniqjA a#si praqjApa#tEq rEtaq ityA#ha | 
ya Eqva rasa#H paqSUn prAvi#Sat | 17 (10)

T.A.8.2.11
tamEqvAva#rundhE | pa~jcaiqtE sa#mBAqrA Ba#vanti | pA~gktO# yaqj~jaH | 
yAvA#nEqva yaqj~jaH | tasyaq SiraqH samBa#rati | 
yadgrAqmyANA$m paSUqnA~jcarma#NA saqmBarE$t | 
grAqmyAn paqSU~jCuqcA&rpa#yEt | kRuqShNAqjiqnEnaq samBa#rati | 
AqraqNyAnEqva paqSU~jCuqcA&rpa#yati | 
tasmA$th-saqmAva#t-paSUqnAm praqjAya#mAnAnAm | 18 (10)

T.A.8.2.12
AqraqNyAH paqSavaqH kanI#yA(gm)saH | SuqcA hyRu#tAH | 
lOqmaqtaH samBa#rati | atOq hya#syaq mEddhya$m | paqriqgRuhyA ya#nti | 
rakSha#sAqmapa#hatyai | 
baqhavO# haranti | apa#citimEqvAsmi#n dadhati | 
uddha#tEq sika#tOpOptEq pari#SritEq nida#dhatiq SAntyai$ | 
mada#ntIBiqrupa# sRujati | 19 (10)

T.A.8.2.13
tEja# EqvAsmi#n dadhAti | madhu# tvA madhuqlA ka#rOqtvityA#ha | 
brahma#NaiqvAsmiqn -tEjO# dadhAti | 
yadgrAqmyANAqm pAtrA#NAm kaqpAlai$H sa(gm)sRuqjEt | 
grAqmyANiq pAtrA#Ni SuqcA&rpa#yEt | aqrmaqkaqpAqlaiH sa(gm)sRu#jati | 
EqtAniq vA a#nupajIvanIqyAni# | tAnyEqva SuqcA&rpa#yati | 
Sarka#rABiqH sa(gm)sRu#jatiq dhRutyai$ | athO# SaqntvAya# ( ) | 
aqjaqlOqmaiH sa(gm)sRu#jati | EqShA vA aqgnEH priqyA taqnUH | 
yadaqjA | priqyayaiqvaina#m taqnuvAq sa(gm)sRu#jati | athOq tEja#sA | 
kRuqShNAqjiqnasyaq lOma#BiqH sa(gm)sRu#jati | yaqj~jO vai kRu#ShNAjiqnam | 
yaqj~jEnaiqva yaqj~ja(gm) sa(gm)sRu#jati || 20 (18)
(yAqjA#yaiq - na ju#huqyA - davi#Saqd - vENaqH - SAntyai# - paq~gktirA#dhasaqmityA#ha - harati - dihanti - paqrAkra#maq - tAvi#Sat - praqjAya#mAnAnA(gm) - sRujati - SaqntvAyAq ShTau ca#) (A2)

anuvAkam - 3
T.A.8.3.1 
pari#SritE karOti | braqhmaqvaqrcaqsasyaq pari#gRuhItyai | na kuqr^vannaqBi prA$NyAt | 
yat kuqr^vanna#Bi prAqNyAt | prAqNA~jCuqcA&rpa#yEt | aqpaqhAyaq prANi#ti | 
prAqNAnA$m gOpIqthAya# | na pra#vaqrgya#m-cAdiqtyam-cAqntarE#yAt | 
yada#ntarEqyAt | duqScarmA$ syAt | 21 (10)

T.A.8.3.2 
tasmAqnnAntaqrAyya$m | AqtmanO# gOpIqthAya# | vENu#nA karOti | 
tEjOq vai vENu#H | tEja#H pravaqrgya#H | tEja#saiqva tEjaqH sama#rddhayati | 
maqKasyaq SirOq&sItyA#ha | yaqj~jO vai maqKaH | tasyaiqtacCira#H | 
yat pra#vaqrgya#H | 22 (10)

T.A.8.3.3 
tasmA#dEqvamA#ha | yaqj~jasya# paqdE sthaq ityA#ha | yaqj~jasyaq hyE#tE paqdE | 
athOq prati#ShThityai | gAqyaqtrENa# tvAq Canda#sA karOqmItyA#ha | 
CandO#BirEqvaina#m karOti | tryu#ddhim karOti | traya# iqmE lOqkAH | 
EqShAm ~MlOqkAnAqmAptyai$ | CandO#BiH karOti | 23 (10)

T.A.8.3.4 
vIqrya#m ~Mvai CandA(gm)#si | vIqryE#Naiqvaina#m karOti | 
yaju#ShAq bila#m karOtiq vyAvRu#yai | iya#ntam karOti | 
praqjApa#tinA yaj~jamuqKEnaq sammi#tam | iya#ntam karOti | 
yaqj~jaqpaqruShAq sammi#tam | iya#ntam karOti | 
EqtAvaqdvai puru#ShE vIqrya$m | vIqrya#sammitam | 24 (10)

T.A.8.3.5 
apa#rimitam karOti | apa#rimitaqsyAva#ruddhyai | paqriqgrIqvam ka#rOtiq dhRutyai$ | 
sUrya#syaq hara#sA SrAqyEtyA#ha | yaqthAqyaqjurEqvaitat | aqSvaqSaqkEna# dhUpayati | 
prAqjAqpaqtyO vA aSva#H sayOniqtvAya# | vRuShNOq aSva#sya niqShpadaqsItyA#ha | 
aqsau vA A#diqtyO vRuShA&Sva#H | tasyaq CandA(gm)#si niqShpat | 25 (10)

T.A.8.3.6 
CandO#BirEqvaina#m dhUpayati | aqrciShE$ tvA SOqciShEq tvEtyA#ha | 
tEja# EqvAsmi#n dadhAti | vAqruqNO#&BIddha#H | maiqtriyOpai#tiq SAntyai$ | 
siddhyaiq tvEtyA#ha | yaqthAqyaqjurEqvaitat | dEqvastvA# saviqtOdva#paqtvityA#ha | 
saqviqtRupra#sUta Eqvainaqm brahma#NA dEqvatA#Biqrudva#pati | 
apa#dyamAnaH pRuthiqvyAmASAq diSaq ApRuqNEtyA#ha | 26 (10)

T.A.8.3.7 
tasmA#daqgniH sar^vAq diSO&nuq viBA#ti | 
utti#ShTha bRuqhan-Ba#vOqd^^rdhvasti#ShTha dhruqvastvamityA#haq prati#ShThityai | 
IqSvaqrO vA EqShO$&ndhO Bavi#tOH | 
yaH pra#vaqrgya#maqnvIkSha#tE | sUrya#sya tvAq cakShuqShA&nvI$kShaq ityA#ha | 
cakShu#ShO gOpIqthAya# | 
RuqjavE$ tvA sAqdhavE$ tvA sukShiqtyai tvAq BUtyaiq tvEtyA#ha | 
iqyaM ~MvA RuqjuH | aqntari#kSha(gm) sAqdhu | aqsau su#kShiqtiH | 27 (10)

T.A.8.3.8 
diSOq BUti#H | iqmAnEqvAsmai# lOqkAn ka#lpayati | athOq prati#ShThityai | 
iqda-maqha-maqmumA#muShyAyaqNam ~MviqSA paqSuBi#r-brahmavarcaqsEnaq paryU#hAqmItyA#ha | 
viqSaivaina#m paqSuBi#r-brahmavarcaqsEnaq paryU#hati | 
viqSEti# rAjaqnya#sya brUyAt | viqSaivainaqm paryU#hati | paqSuBiqritiq vaiSya#sya | 
paqSuBi#rEqvainaqm paryU#hati | aqsuqrya#m pAtraqmanA$cCRuNNam | 28 (10)

T.A.8.3.9 
AcCRu#Natti | dEqvaqtrA&ka#H | aqjaqkShIqrENAcCRu#Natti | 
paqraqmaM ~MvA Eqtat paya#H | yada#jakShIqram | paqraqmENaiqvainaqm payaqsA&&cCRu#Natti | 
yaju#ShAq vyAvRu#ttyai | CandO#BiqrAcCRu#Natti | CandO#Biqr^vA EqSha kri#yatE | 
CandO#BirEqva CandAq(gg)qsyAcCRu#Natti ( ) | CRuqndhi vAcaqmityA#ha | 
vAca#mEqvAva#rundhE | CRuqndhyUrjaqmityA#ha | Urja#mEqvAva#rundhE | 
CRuqndhi haqvirityA#ha | haqvirEqvAka#H | dEva# puraScara saqGyAsaqntvEtyA#ha | 
yaqthAqyaqjurEqvaitat || 29 (18) 
(syAqd- yat pra#vaqrgya#H - CandO#BiH karOti - vIqrya# sammitaqm - CandA(gm)#si niqShpat - pRuqNEtyA#ha - sukShiqti - ranA$cCRuNNaqm - CandAq(gg)qsyAcCRu#Na ttyaqShTau ca#) (A3)

anuvAkam - 4
T.A.8.4.1 
brahmaqn praca#riShyAmOq hOta#r-GaqrmamaqBiShTuqhItyA#ha | 
EqSha vA Eqtar.hiq bRuhaqspati#H | yadbraqhmA | 
tasmA# Eqva pra#tiqprOcyaq praca#rati | 
AqtmanO&nA$rtyai | yaqmAya# tvA maqKAyaq tvEtyA#ha | 
EqtA vA Eqtasya# dEqvatA$H | tABi#rEqvainaq(gm)q sama#rddhayati | 
mada#ntIBiqH prOkSha#ti | tEja# EqvAsmi#n dadhAti | 30 (10)

T.A.8.4.2 
aqBiqpUqr^vam prOkSha#ti | aqBiqpUqr^va-mEqvAsmiqn-tEjO# dadhAti | 
triH prOkSha#ti | tryA#vRuqddhi yaqj~jaH | athO# mEddhyaqtvAya# | hOtA&nvA#ha | 
rakSha#sAqmapa#hatyai | ana#vAnam | prAqNAnAq(gm)q santa#tyai | 
triqShTuBa#H saqtIr-gA#yaqtrIriqvAnvA#ha | 31 (10)

T.A.8.4.3 
gAqyaqtrO hi prAqNaH | prAqNamEqva yaja#mAnE dadhAti | santa#taqmanvA#ha | 
prAqNAnA#maqnnAdya#syaq santa#tyai | athOq rakSha#sAqmapa#hatyai | 
yat pari#mitA anubrUqyAt | pari#mitaqmava#rundhIta | apa#rimitAq anvA#ha | 
apa#rimitaqsyAva#ruddhyai | SirOq vA Eqtad-yaqj~jasya# | 32 (10)

T.A.8.4.4 
yat pra#vaqrgya#H | U~g^^rmu~jjA$H | yan mauq~jjO vEqdO Bava#ti | 
Uqrjaiva yaqj~jasyaq SiraqH sama#rddhayati | prAqNAqhuqtIr-ju#hOti | 
prAqNAnEqva yaja#mAnE dadhAti | saqpta ju#hOti | 
saqpta vai SI#r.ShaqNyA$H prAqNAH | prAqNAnEqvAsmi#n dadhAti | 
dEqvastvA# saviqtA maddhvA#&naqktvityA#ha | 33 (10)

T.A.8.4.5 
tEja#saiqvaina#manakti | pRuqthiqvIm tapa#sastrAyaqsvEtiq hira#NyaqmupA$syati | 
aqsyA ana#tidAhAya | SirOq vA Eqtad-yaqj~jasya# | yat pra#vaqrgya#H | 
aqgniH sar^vA# dEqvatA$H | praqlaqvAnAqdIpyOpA$syati | 
dEqvatA$svEqva yaqj~jasyaq SiraqH prati#dadhAti | apra#tiSIrNAgram Bavati | 
Eqtad-ba#rhiqrhyE#ShaH | 34 (10)

T.A.8.4.6 
aqrcira#si SOqciraqsItyA#ha | tEja# EqvAsmi#n brahmavarcaqsam da#dhAti | 
sa(gm)sI#dasva maqhA(gm) aqsItyA#ha | maqhAn. hyE#ShaH | braqhmaqvAqdinO# vadanti | 
EqtE vAva ta Ruqtvija#H | yE da#r.SapUrNamAqsayO$H | 
atha# kaqthA hOtAq yaja#mAnAyAqSiShOq nASA$staq iti# | 
puqrastA#dASIqH Kaluq vA aqnyO yaqj~jaH | uqpari#ShTAdASIraqnyaH | 35 (10)

T.A.8.4.7 
aqnAqdhRuqShyA puqrastAqditiq yadEqtAniq yajUq(gg)qShyAha# | 
SIqrq.Shaqta Eqva yaqj~jasyaq yaja#mAna AqSiShO&va#rundhE | 
Ayu#H puqrastA#dAha | praqjAm da#kShiNaqtaH | prAqNam paqScAt | 
SrOtra#muttaraqtaH | vidhRu#timuqpari#ShTAt | prAqNAnEqvAsmai# saqmIcO# dadhAti | 
IqSvaqrO vA EqSha diSO&nUnma#ditOH | 
yandiSO&nu# vyAsthAqpaya#nti | 36 (10)

T.A.8.4.8 
manOqraSvA#&siq BUri#puqtrEtIqmA-maqBimRu#Sati | 
iqyaM ~Mvai manOqraSvAq BUri#putrA | aqsyAmEqva prati#tiShThaqtyanu#nmAdAya | 
sUqpaqsadA# mE BUyAq mA mA# hi(gm)sIqrityAqhAhi(gm)#sAyai | 
cita#H stha pariqcitaq ityA#ha | 
apa#citimEqvAsmi#n dadhAti | SirOq vA Eqtad-yaqj~jasya# | yat pra#vaqrgya#H | 
aqsau Kaluq vA A#diqtyaH pra#vaqrgya#H | tasya# maqrutO# raqSmaya#H | 37 (10)

T.A.8.4.9 
svAhA# maqrudBiqH pari#SrayaqsvEtyA#ha | aqmumEqvAdiqtya(gm) raqSmiBiqH paryU#hati | 
tasmA#-daqsAvA#diqtyO#&muShmi#n ~MlOqkE raqSmiBiqH paryU#DhaH | 
tasmAqd-rAjA# viqSA paryU#DhaH | tasmA$d-grAmaqNIH sa#jAqtaiH paryU#DhaH | 
aqgnEH sRuqShTasya# yaqtaH | vika#~gkataqm BA A$rcCat | 
yad vaika#~gkatAH pariqdhayOq Bava#nti | 
BA EqvAva#rundhE | dvAda#Sa Bavanti | 38 (10)

T.A.8.4.10 
dvAda#Saq mAsA$H sam~MvathsaqraH | saqm~MvaqthsaqramEqvAva#rundhE | 
asti# trayOdaqSO mAsaq ityA#huH | yat tra#yOdaqSaH pa#riqdhirBava#ti | 
tEnaiqva tra#yOdaqSam mAsaqmava#rundhE | 
aqntari#kShasyAntaqr-ddhiraqsItyA#haq vyAvRu#ttyai | 
divaqm tapa#sastrAyaqsvE-tyuqpari#ShTAq-ddhira#Nyaqmadhiq nida#dhAti | 
aqmuShyAq ana#tidAhAya | athO# AqByAmEqvaina#muBaqyataqH pari#gRuhNAti | 
ar.ha#n biBar.Shiq sAya#kAniq dhanvEtyA#ha | 39 (10)

T.A.8.4.11 
stautyEqvaina#mEqtat | gAqyaqtrama#siq traiShTu#Bamasiq jAga#tamaqsIti# dhaqvitrAqNyAda#ttE | CandO#BirEqvainAqnyAda#ttE | madhuq maddhviti# dhUnOti | prAqNO vai madhu# | 
prAqNamEqva yaja#mAnE dadhAti | triH pari#yanti | triqvRuddhi prAqNaH | 
triH pari#yanti | tryA#vRuqddhi yaqj~jaH | 40 (10)

T.A.8.4.12 
athOq rakSha#sAqmapa#hatyai | triH punaqH pari#yanti | 
ShaTth sampa#dyantE | ShaDvA Ruqtava#H | RuqtuShvEqva prati#tiShThanti | 
yO vai Gaqrmasya# priqyAn-taqnuva#mAqkrAma#ti | duqScarmAq vai sa Ba#vati | 
EqSha haq vA a#sya priqyAn taqnuvaqmAkrA#mati | 
ya striH paqrItya# catuqrttham paryE#ti | 
EqtA(gm) haq vA a#syOqgradE#vOq rAja#niqrAca#krAma | 41 (10)

T.A.8.4.13 
tatOq vai sa duqScarmA#&Bavat | tasmAqt triH paqrItyaq na ca#tuqrttham parI#yAt | 
AqtmanO# gOpIqthAya# | prAqNA vai dhaqvitrA#Ni | avya#tiSha~ggam dhUnvanti | 
prAqNAnAq-mavya#tiSha~ggAyaq klRuptyai$ | viqniqShadya# dhUnvanti | 
diqkShvE#va prati#tiShThanti | Uqd^^rdhvandhU$nvanti | 
suqvaqrgasya# lOqkasyaq sama#ShTyai ( ) | saqr^vatO# dhUnvanti | 
tasmA#daqya(gm) saqr^vata#H pavatE || 42 (12)
(daqdhAq- tIqvAnvA#ha - yaqj~ja - syA#haiq - Sha - uqpari#ShTAdASIraqnyO - vyA$sthAqpaya#nti - raqSmayO# - Bavantiq - dhanvEtyA#ha - yaqj~ja - Sca#krAmaq - sama#ShTyaiq dvE ca#) (A4)

anuvAkam - 5
T.A.8.5.1 
aqgniShTvAq vasu#BiH puqrastA$d-rOcayatu gAyaqtrENaq CandaqsEtyA#ha | 
aqgnirEqvainaqM ~Mvasu#BiH puqrastA$d-rOcayati gAyaqtrENaq Canda#sA | 
sa mA# ruciqtO rO#caqyEtyA#ha | AqSiSha#mEqvaitAmASA$stE | 
indra#stvA ruqdrair-da#kShiNaqtO rO#cayatuq traiShTu#BEnaq CandaqsEtyA#ha | 
indra# Eqvaina(gm)# ruqdrair-da#kShiNaqtO rO#cayatiq traiShTu#BEnaq Canda#sA | 
sa mA# ruciqtO rO#caqyEtyA#ha | AqSiSha#mEqvaitAmASA$stE | 
varu#NastvA&&diqtyaiH paqScAd-rO#cayatuq jAga#tEnaq CandaqsEtyA#ha | 
varu#Na Eqvaina#mAdiqtyaiH paqScAd-rO#cayatiq jAga#tEnaq Canda#sA | 43 (10)

T.A.8.5.2
sa mA# ruciqtO rO#caqyEtyA#ha | AqSiSha#mEqvaitAmASA$stE | 
dyuqtAqnastvA# mAruqtO maqrudBi#ruttaraqtO rO#cayaqtvAnu#ShTuBEnaq CandaqsEtyA#ha | 
dyuqtAqna Eqvaina#m mAruqtO maqrudBi#ruttaraqtO rO#cayaqtyAnu#ShTuBEnaq Canda#sA | 
sa mA# ruciqtO rO#caqyEtyA#ha | AqSiSha#mEqvaitAmASA$stE | 
bRuhaqspati#stvAq viSvai$r-dEqvairuqpari#ShTAd-rOcayatuq pA~gktE#naq CandaqsEtyA#ha | 
bRuhaqspati#rEqvainaqm ~MviSvai$r-dEqvairuqpari#ShTAd-rOcayatiq pA~gktE#naq Canda#sA | 
sa mA# ruciqtO rO#caqyEtyA#ha | AqSiSha#mEqvaitAmASA$stE | 44 (10)

T.A.8.5.3 
rOqciqtastvam dE#va Garma dEqvEShvasItyA#ha | rOqciqtO hyE#Sha dEqvEShu# | 
rOqciqShIqyAham ma#nuqShyE$ShvityA#ha | rOca#ta EqvaiSha ma#nuqShyE#Shu | 
samrA$D Garma ruciqtastvan dEqvEShvAyu#ShmA(gg) stEjaqsvI 
bra#hmavarcaqsya#sItyA#ha | 
ruqciqtO hyE#Sha dEqvEShvAyu#ShmA(gg) stEjaqsvI bra#hmavarcaqsI | 
ruqciqtO#&ham ma#nuqShyE$ShvAyu#ShmA(gg) stEjaqsvI bra#hmavarcaqsI BU#yAsaqmityA#ha | 
ruqciqta EqvaiSha ma#nuqShyE$ShvAyu#ShmA(gg) stEjaqsvI bra#hmavarcaqsI Ba#vati | 
ruga#siq rucaqm mayi# dhEhiq mayiq rugityA#ha | AqSiSha#mEqvaitAmASA$stE ( ) | 
taM ~MyadEqtair-yaju#rBiqrarO#cayitvA | ruqciqtO Gaqrma iti# prabrUqyAt | arO#cukO&ddhvaqryuH syAt | 
arO#cukOq yaja#mAnaH | 
athaq yadE#namEqtairyaju#rBI rOcayiqtvA | 
ruqciqtO Garmaq itiq prAha# | rOcu#kO&ddhvaqryur Bava#ti | 
rOcu#kOq yaja#mAnaH || 45 (18)
(paqScAd rO#cayatiq jaga#tEnaq Canda#sAq - pA~gktE#naq Canda#sAq sa mA# ruciqtO rO#caqyEtyA#hAqSiSha#mEqvaitAmASA$stE - SAstEq &ShTau ca#) (A5)

anuvAkam - 6
T.A.8.6.1 
SirOq vA Eqtad-yaqj~jasya# | yat pra#vaqrgya#H | grIqvA u#paqsada#H | 
puqrastA#dupaqsadA$m pravaqrgya#m pravRu#Nakti | 
grIqvAsvEqva yaqj~jasyaq SiraqH prati#dadhAti | triH pravRu#Nakti | 
traya# iqmE lOqkAH | EqBya Eqva lOqkEByO# yaqj~jasyaq SirO&va#rundhE | 
ShaTth sampa#dyantE | ShaDvA Ruqtava#H | 46 (10)

T.A.8.6.2 
RuqtuBya# Eqva yaqj~jasyaq SirO&va#rundhE | dvAda#Saq kRutvaqH pravRu#Nakti | 
dvAda#Saq mAsA$H sam~MvathsaqraH | saqm~MvaqthsaqrAdEqva yaqj~jasyaq SirO&va#rundhE | 
catu#r^vi(gm)SatiqH sampa#dyantE | catu#r^vi(gm)SatirarddhamAqsAH | 
aqrddhaqmAqsEBya# Eqva yaqj~jasyaq SirO&va#rundhE | athOq Kalu# | 
saqkRudEqva praqvRujya#H | Ekaq(gm)q hi Sira#H | 47 (10)

T.A.8.6.3 
aqgniqShTOqmE pravRu#Nakti | EqtAvAqnq. vai yaqj~jaH | yAvA#nagniShTOqmaH | 
yAvA#nEqva yaqj~jaH | tasyaq SiraqH prati#dadhAti | nOkthyE$ pravRu#~jjyAt | 
praqjA vai paqSava# uqkthAni# | yaduqkthyE$ pravRuq~jjyAt | 
praqjAm paqSUna#syaq nirda#hEt | viqSvaqjitiq sar^va#pRuShThEq pravRu#Nakti | 48 (10)

T.A.8.6.4 
pRuqShThAniq vA acyu#ta~jcyAvayanti | 
pRuqShThairEqvAsmAq acyu#ta~jcyAvayiqtvA&va#rundhE | apa#Syam gOqpAmityA#ha | 
prAqNO vai gOqpAH | prAqNamEqva praqjAsuq viyA#tayati | 
apa#Syam gOqpAmityA#ha | 
aqsau vA A#diqtyO gOqpAH | sa hImAH praqjA gO#pAqyati# | 
tamEqva praqjAnA$m gOqptAra#m kurutE | ani#padyamAnaqmityA#ha | 49 (10)

T.A.8.6.5 
na hyE#Sha niqpadya#tE | A caq parA# ca paqthiBiqScara#ntaqmityA#ha | 
A caq hyE#Sha parA# ca paqthiBiqScara#ti | 
sa saqddhrIcIqH sa viShU#cIqr^vasA#naq ityA#ha | 
saqddhrIcI$Scaq hyE#Sha viShU#cIScaq vasA#naH praqjA aqBi viqpaSya#ti | 
A va#rIvartiq Buva#nEShvaqntarityA#ha | A hyE#Sha va#rIqvartiq Buva#nEShvaqntaH | 
atra# prAqvIrmadhuq mAddhvI$ByAqm madhuq mAdhU#cIByAqmityA#ha | 
vAsa#ntikAvEqvAsmA# RuqtU ka#lpayati | 
samaqgniraqgninA# gaqtEtyA#ha | 50 (10)

T.A.8.6.6 
graiShmA#vEqvAsmA# RuqtU ka#lpayati | samaqgniraqgninA# gaqtEtyA#ha | 
aqgnirhyE#vaiShO$&gninA# saq~ggacCa#tE | svAhAq samaqgnistapa#sA gaqtEtyA#ha | 
pUr^va#mEqvOdiqtam | utta#rENAqBigRu#NAti | 
dhaqrtA diqvO viBA#siq raja#saH pRuthiqvyA ityA#ha | 
vAr.Shi#kAvEqvAsmA# RuqtU ka#lpayati | 
hRuqdE tvAq mana#sEq tvEtyA#ha | SAqraqdAvEqvAsmA# RuqtU ka#lpayati | 51 (10)

T.A.8.6.7 
diqvi dEqvEShuq hOtrA# yaqcCEtyA#ha | hOtrA#BirEqvEmAn ~MlOqkAn^th sam da#dhAti | 
viSvA#sAm BuvAm pataq ityA#ha | haima#ntikAvEqvAsmA# RuqtU ka#lpayati | 
dEqvaqSrUstvam dE#va Garma dEqvAn pAqhItyA#ha | 
SaiqSiqrAvEqvAsmA# RuqtU ka#lpayati | 
taqpOqjAM ~MvAca#maqsmE niya#cCa dEvAqyuvaqmityA#ha | 
yA vai mEddhyAq vAk | sA ta#pOqjAH | tAmEqvAva#rundhE | 52 (10)

T.A.8.6.8 
garBO# dEqvAnAqmityA#ha | garBOq hyE#Sha dEqvAnA$m | piqtA ma#tIqnAmityA#ha | 
praqjA vai maqtaya#H | tAsA#mEqSha Eqva piqtA | yat pra#vaqrgya#H | 
tasmA#dEqvamA#ha | pati#H praqjAnAqmityA#ha | patiqrhyE#Sha praqjAnA$m | 
mati#H kavIqnAmityA#ha | 53 (10)

T.A.8.6.9 
matiqrhyE#Sha ka#vIqnAm | 
sam dEqvO dEqvEna# saviqtrA &ya#tiShTaq sa(gm) sUryE#NAruqktEtyA#ha | 
aqmu~jcaiqvAdiqtyam pra#vaqrgya#~jcaq sa(gm)SA$sti | 
AqyuqrdAstvamaqsmaBya#m Garma varcOqdA aqsItyA#ha | 
AqSiSha#mEqvaitAmASA$stE | piqtA nO#&si piqtA nO# bOqdhEtyA#ha | 
bOqdhaya#tyEqvaina$m | na vaiq tE#&vakAqSA Ba#vanti | patni#yai daSaqmaH | 
navaq vai puru#ShE prAqNAH | 54 (10)

T.A.8.6.10 
nABi#rdaSaqmI | prAqNAnEqva yaja#mAnE dadhAti | athOq daSA$kSharA viqrAT | anna#M ~MviqrAT | viqrAjaiqvAnnAdyaqmava#rundhE | yaqj~jasyaq SirO$&cCidyata | 
tad-dEqvA hOtrA#BiqH pratya#dadhuH | RuqtvijO&vE$kShantE | EqtA vai hOtrA$H | 
hOtrA#BirEqva yaqj~jasyaq SiraqH prati#dadhAti | 55 (10)

T.A.8.6.11 
ruqciqtamavE$kShantE | ruqciqtAdvai praqjApa#tiH praqjA a#sRujata | 
praqjAnAq(gm)q sRuShTyai$ | ruqciqtamavE$kShantE | 
ruqciqtAdvai paqrjanyO# var.Shati | var.Shu#kaH paqrjanyO# Bavati | 
sam praqjA E#dhantE | ruqciqtamavE$kShantE | 
ruqciqtam ~Mvai bra#hmavarcaqsam | braqhmaqvaqrcaqsinO# Bavanti | 56 (10)

T.A.8.6.12 
aqdhIqyantO&vE$kShantE | sar^vaqmAyu#ryanti | na patnyavE$kShEta | 
yat pantyaqvEkShE#ta | prajA#yEta | praqjAntva#syaiq nirda#hEt | 
yannAvEkShE#ta | na prajA#yEta | 
nAsyai$ praqjAnnirda#hEt | tiqraqskRutyaq yaju#r vAcayati ( ) | prajA#yatE | 
nAsyai$ praqjAnnirda#hati | tvaShTI#matI tE sapEqyEtyA#ha | 
sapAqddhi praqjAH praqjAya#ntE || 57 (14)
(RuqtavOq - hi SiraqH - sar^va#pRuShThEq pravRu#Naq - ktyani#padyamAnaqmityA#ha - gaqtEtyA#ha - SAraqdAvEqvAsmA# RuqtU ka#lpayati - rundhE - kaviqnAmityA#ha - prAqNAH - prati#dadhAti - Bavanti - vAcayati caqtvAri# ca) (A6)

anuvAkam - 7
T.A.8.7.1 
dEqvasya# tvA saviqtuH pra#saqva iti# raSaqnAmAda#ttEq prasU$tyai | 
aqSvinO$r-bAqhuByAqmityA#ha | aqSvinauq hi dEqvAnA#maddhvaqryU AstA$m | 
pUqShNO hastA$ByAqmityA#haq yatyai$ | 
AdaqdE&di#tyaiq rAsnAq&sItyA#haq yaju#ShkRutyai | 
iDaq Ehyadi#taq Ehiq sara#svaqtyEhItyA#ha | EqtAniq vA a#syai dEvanAqmAni# | 
dEqvaqnAqmairEqvainAq-mAhva#yati | asAqvEhya-sAqvEhya-sAqvEhItyA#ha | 
EqtAniq vA a#syai manuShyanAqmAni# | 58 (10)

T.A.8.7.2
maqnuqShyaqnAqmairEqvainAqmAhva#yati | ShaTth sampa#dyantE | ShaDvA Ruqtava#H | 
RuqtuBi#rEqvainAqmAhva#yati | adi#tyA uqShNISha#maqsItyA#ha | yaqthAqyaqjurEqvaitat | 
vAqyura#syaiqDa ityA#ha | vAqyuqdEqvaqtyO# vai vaqthsaH | 
pUqShA tvOqpAva#sRujaqtvityA#ha | pauqShNA vai dEqvata#yA paqSava#H | 59 (10)

T.A.8.7.3 
svayaiqvaina#m dEqvata#yOqpAva#sRujati | aqSviByAqm pradA#paqyEtyA#ha | 
aqSvinauq vai dEqvAnA$m BiqShajau$ | tAByA#mEqvAsmai# BEShaqjam ka#rOti | 
yastEq stana#H SaSaqya ityA#ha | stautyEqvainA$m | 
usra# Gaqrma(gm) Siq(gm)qShOsra# Gaqrmam pA#hi GaqrmAya# Siq(gm)qShEtyA#ha | 
yathA$ brUqyAdaqmuShmai# dEqhIti# | tAqdRugEqva tat | 
bRuhaqspatiqstvOpa#sIdaqtvityA#ha | 60 (10)

T.A.8.7.4 
brahmaq vai dEqvAnAqm bRuhaqspati#H | brahma#NaiqvainAqmupa#sIdati | 
dAna#vaH sthaq pEra#vaq ityA#ha | mEddhyA#nEqvainA$nkarOti | 
viqShvaqgvRutOq lOhi#tEqnEtyA#haq vyAvRu#ttyai | 
aqSviByA$m pinvasvaq sara#svatyai pinvasva pUqShNE pi#nvasvaq bRuhaqspata#yE pinvaqsvEtyA#ha | 
EqtAByOq hyE#ShA dEqvatA$ByaqH pinva#tE | 
indrA#ya pinvaqsvEndrA#ya pinvaqsvEtyA#ha | 
indra#mEqva BA#gaqdhEyE#naq sama#rddhayati | dvirindrAqyEtyA#ha | 61 (10)

T.A.8.7.5 
tasmAqdindrO# dEqvatA#nAm BUyiShThaqBAkta#maH | 
gAqyaqtrO#&siq traiShTu#BO&siq jAga#tamaqsIti# SaPOpayaqmAnAda#ttE | 
CandO#BirEqvainAqnAda#ttE | saqhOrjO BAqgEnOpaqmEhItyA#ha | 
Uqrja Eqvaina#m BAqgama#kaH | 
aqSvinauq vA Eqtad-yaqj~jasyaq Sira#H pratiqdadha#tAvabrUtAm | 
AqvAByA#mEqva pUr^vA$ByAqM ~MvaSha#TkriyAtAq iti# | 
indrA$SvinAq madhu#naH sAraqGasyEtyA#ha | 
aqSviByA#mEqva pUr^vA$ByAqM ~MvaSha#TkarOti | 
athO# aqSvinA#vEqva BA#gaqdhEyE#naq sama#rddhayati | 62 (10)

T.A.8.7.6 
Gaqrmam pA#ta vasavOq yaja#tAq vaDityA#ha | 
vasU#nEqva BA#gaqdhEyE#naq sama#rddhayati | yad-va#ShaTkuqryAt | 
yAqtayA#mA&sya vaShaTkAqraH syA$t | 
yanna va#ShaTkuqryAt | rakShA(gm)#si yaqj~ja(gm) ha#nyuH | vaDityA#ha | 
paqrOkSha#mEqva vaSha#TkarOti | nAsya# yAqtayA#mA vaShaTkAqrO Bava#ti | 
na yaqj~ja(gm) rakShA(gm)#si Gnanti | 63 (10)

T.A.8.7.7 
svAhA$ tvAq sUrya#sya raqSmayE# vRuShTiqvana#yE juhOqmItyA#ha | 
yO vA a#syaq puNyO# raqSmiH | sa vRu#ShTiqvani#H | tasmA# Eqvaina#m juhOti | 
madhu# haqviraqsItyA#ha | svaqdaya#tyEqvaina$m | sUrya#syaq tapa#staqpEtyA#ha | 
yaqthAqyaqjurEqvaitat | dyAvA#pRuthiqvIByA$m tvAq pari#gRuhNAqmItyA#ha | 
dyAvA#pRuthiqvIByA#-mEqvainaqm pari#gRuhNAti | 64 (10)

T.A.8.7.8 
aqntari#kShENaq tvOpa#yacCAqmItyA#ha | aqntari#kShENaiqvainaq-mupa#yacCati | 
na vA Eqtam ma#nuqShyO# Bartu#mar.hati | 
dEqvAnA$m tvA pitRuqNAmanu#matOq Bartu(gm)# SakEyaqmityA#ha | 
dEqvairEqvaina#m piqtRuBiqranu#mataq Ada#ttE | 
vi vA E#namEqtada#rddhayanti | yat paqScAt praqvRujya# puqrO juhva#ti | 
tEjO#&siq tEjO&nuq prEhItyA#ha | tEja# EqvAsmi#n dadhAti | 
diqviqspRu~gmA mA# hi(gm)sI-rantarikShaqspRu~gmA mA# hi(gm)sIH 
pRuthiviqspRu~gmA mA# hi(gm)sIqrityAqhAhi(gm)#sAyai | 65 (10)

T.A.8.7.9 
suva#rasiq suva#rmE yacCaq diva#M ~MyacCa diqvO mA# pAqhItyA#ha | 
AqSiSha#mEqvaitAmASA$stE | SirOq vA Eqtad-yaqj~jasya# | yat pra#vaqrgya#H | 
AqtmA vAqyuH | uqdyatya# vAtanAqmAnyA#ha | 
AqtmannEqva yaqj~jasyaq SiraqH prati#dadhAti | 
ana#vAnam | prAqNAnAq(gm)q santa#tyai | pa~jcA#ha | 66 (10)

T.A.8.7.10 
pA~gktO# yaqj~jaH | yAvA#nEqva yaqj~jaH | tasyaq SiraqH prati#dadhAti | 
aqgnayE$ tvAq vasu#matEq svAhEtyA#ha | 
aqsau vA A#diqtyO$&gnir-vasu#mAn | 
tasmA# Eqvaina#~jjuhOti | sOmA#ya tvA ruqdrava#tEq svAhEtyA#ha | 
caqndramAq vai sOmO# ruqdravAn# | tasmA# Eqvaina#~jjuhOti | 
varu#NAya tvA&&diqtyava#tEq svAhEtyA#ha | 67 (10)

T.A.8.7.11 
aqPsu vai varu#Na AdiqtyavAn# | tasmA# Eqvaina#~jjuhOti | 
bRuhaqspata#yE tvA viqSvadE$vyAvatEq svAhEtyA#ha | 
brahmaq vai dEqvAnAqm bRuhaqspati#H | 
brahma#Na Eqvaina#~jjuhOti | 
saqviqtrE tva#rBuqmatE# viBuqmatE$ praBuqmatEq vAja#vatEq svAhEtyA#ha | 
saqm~MvaqthsaqrO vai sa#viqtarBuqmAn. vi#BuqmAn pra#BuqmAn. vAja#vAn | 
tasmA# Eqvaina#~jjuhOti | yaqmAyaq tvA&~ggi#rasvatE pitRuqmatEq svAhEtyA#ha | 
prAqNO vai yaqmO&~ggi#rasvAn pitRuqmAn | 68 (10)

T.A.8.7.12 
tasmA# Eqvaina#~jjuhOti | EqtABya# Eqvaina#m dEqvatA$ByO juhOti | 
daSaq sampa#dyantE | daSA$kSharA viqrAT | anna#M ~MviqrAT | 
viqrAjaiqvAnnAdyaqmava#rundhE | rauqhiqNAByAqM ~Mvai dEqvAH su#vaqrgaM ~MlOqkamA#yann | 
tad-rau#hiqNayO# rauhiNaqtvam | yad-rau#hiqNau Bava#taH | 
rauqhiqNAByA#mEqva tad-yaja#mAnaH suvaqrgaM ~MlOqkamE#ti ( ) | 
ahaqrjyOti#H kEqtunA# juShatA(gm) sujyOqtirjyOti#ShAq(gg)q svAhAq rAtriqrjyOti#H kEqtunA# juShatA(gm) sujyOqtirjyOti#ShAq(gg)q svAhEtyA#ha | 
AqdiqtyamEqva tadaqmuShmi#n ~MlOqkE&hnA# paqrastA$d-dAdhAra | 
rAtri#yA aqvastA$t | 
tasmA#daqsAvA#diqtyO# &muShmi#n ~MlOqkE#&hOrAqtrAByA$m dhRuqtaH || 69 (14) 
(maqnuqShyaqnAqmAni# - paqSava#H - sIdaqtvityAq - hEndrAqyEtyA#hA - rddhayati - Gnanti - gRuhNAq - tyahi(gm)#sAyaiq - pa~jcA#hA - diqtyava#tEq svAhEtyA#ha - pitRuqmA - nE#ti caqtvAri# ca) (A7)

anuvAkam - 8
T.A.8.8.1 
viSvAq ASA# dakShiNaqsadityA#ha | viSvA#nEqva dEqvAn prI#NAti | 
athOq duri#ShTyA Eqvaina#m pAti | viSvA$n dEqvAna#yADiqhEtyA#ha | 
viSvA#nEqva dEqvAn BA#gaqdhEyE#naq sama#rddhayati | 
svAhA#kRutasya Gaqrmasyaq madhO$H pibatamaSviqnEtyA#ha | 
aqSvinA#vEqva BA#gaqdhEyE#naq sama#rddhayati | 
svAhAq&gnayE# yaqj~jiyA#yaq SaM~Myaju#rBiqrityA#ha | aqByE#vaina#m GArayati | 
athO# haqvirEqvAka#H | 70 (10)

T.A.8.8.2 
aSvi#nA Gaqrmam pA#ta(gm) hArdivAqna-maha#rdiqvABi#-rUqtiBiqrityA#ha | 
aqSvinA#vEqva BA#gaqdhEyE#naq sama#rddhayati | 
anu# vAqn dyAvA#pRuthiqvI ma(gm)#sAtAqmityAqhAnu#matyai | 
svAhEndrA#yaq svAhEndrAq vaDityA#ha | 
indrA#yaq hi puqrO hUqyatE$ | AqSrAvyA#ha Gaqrmasya# yaqjEti# | 
vaSha#TkRutE juhOti | rakSha#sAqmapa#hatyai | anu#yajati svaqgAkRu#tyai | 
Gaqrmama#pAtamaSviqnEtyA#ha | 71 (10)

T.A.8.8.3 
pUr^va#mEqvOdiqtam | utta#rENAqBigRu#NAti | 
anu# vAqn-dyAvA#pRuthiqvI a#ma(gm)sAtAqmityAqhAnu#matyai | 
tam prAqvya#m ~MyathAqvaNNamO# diqvE nama#H pRuthiqvyA ityA#ha | 
yaqthAqyaqjurEqvaitat | diqvi dhA# iqmaM ~Myaqj~jaM ~Myaqj~jamiqmam diqvi dhAq ityA#ha | 
suqvaqrgamEqvaina#m ~MlOqkam ga#mayati | 
diva#m gacCAqntari#kSham gacCa pRuthiqvIm gaqcCEtyA#ha | 
EqShvE#vaina#m ~MlOqkEShuq prati#ShThApayati | pa~jca# praqdiSO# gaqcCEtyA#ha | 72 (10)

T.A.8.8.4 
diqkShvE#vainaqm prati#ShThApayati | 
dEqvAn Ga#rmaqpAn ga#cCa piqtRUn Ga#rmaqpAn gaqcCEtyA#ha | 
uqBayE$ShvEqvainaqm prati#ShThApayati | yat pinva#tE | 
var.Shu#kaH paqrjanyO# Bavati | tasmAqt pinva#mAnaqH puNya#H | 
yat prA~gpinva#tE | tad-dEqvAnA$m | 
yad-da#kShiqNA | tat-pi#tRuqNAm | 73 (10)

T.A.8.8.5 
yat praqtyak | tan-ma#nuqShyA#NAm | yaduda~g~g# | tad-ruqdrANA$m | 
prA~jcaqmuda#~jcam pinvayati | dEqvaqtrA&ka#H | athOq Kalu# | 
sar^vAq anuq diSa#H pinvayati | sar^vAq diSaqH samE#dhantE | 
aqntaqHpaqriqdhi pi#nvayati | 74 (10)

T.A.8.8.6 
tEjaqsO&ska#ndAya | iqShE pI#pihyUqrjE pI#piqhItyA#ha | 
iSha#mEqvOrjaqM ~Myaja#mAnE dadhAti | yaja#mAnAya pIpiqhItyA#ha | 
yaja#mAnAyaiqvaitA-mAqSiShaqmASA$stE | mahyaq~jjyaiShThyA#ya pIpiqhItyA#ha | 
Aqtmana# EqvaitAmAqSiShaqmASA$stE | 
tviShyai$ tvA dyuqmnAya# tvEndriqyAya# tvAq BUtyaiq tvEtyA#ha | 
yaqthAqyaqjurEqvaitat | dharmA#&si suqdharmA mE$ nyaqsmE brahmA#Ni dhAraqyEtyA#ha | 75 (10)

T.A.8.8.7 
brahma#nnEqvainaqm prati#ShThApayati | nEttvAq vAta#H skaqndayAqditiq yadya#BiqcarE$t | 
aqmuShya# tvA prAqNE sA#dayAmyaqmunA# saqha ni#raqrttham gaqcCEti# brUyAqd-yam dviqShyAt | 
yamEqva dvEShTi# | tEnai#na(gm) saqha ni#raqrttham ga#mayati | 
pUqShNE Sara#sEq svAhEtyA#ha | yA Eqva dEqvatA# huqtaBA#gAH | 
tABya# Eqvaina#~jjuhOti | grAva#ByaqH svAhEtyA#ha | 
yA EqvAntari#kShEq vAca#H | 76 (10)

T.A.8.8.8 
tABya# Eqvaina#~jjuhOti | praqtiqrEByaqH svAhEtyA#ha | prAqNA vai dEqvAH pra#tiqrAH | 
tEBya# Eqvaina#~jjuhOti | dyAvA#pRuthiqvIByAq(gg)q svAhEtyA#ha | 
dyAvA#pRuthiqvIByA#-mEqvaina#~jjuhOti | piqtRuByO# GarmaqpEByaqH svAhEtyA#ha | 
yE vai yajvA#naH | tE piqtarO# GarmaqpAH | tEBya# Eqvaina#~jjuhOti | 77 (10)

T.A.8.8.9 
ruqdrAya# ruqdrahO$trEq svAhEtyA#ha | ruqdramEqva BA#gaqdhEyE#naq sama#rddhayati | 
saqr^vataqH sama#nakti | saqr^vata# Eqva ruqdranniqrava#dayatE | uda#~jcaqnnira#syati | 
EqShA vai ruqdrasyaq dik | svAyA#mEqva diqSi ruqdranniqrava#dayatE | 
aqpa upa#spRuSati mEddhyaqtvAya# | nAnvI$kShEta | yadaqnvIkShE#ta | 78 (10)

T.A.8.8.10 
cakShu#rasya praqmAyu#ka(gg) syAt | tasmAqnnAnvIkShya#H | 
apI#parOq mA&hnOq rAtri#yai mA pAhyEqShA tE# agnE saqmittayAq sami#ddhyaqsvAyu#rmE dAq varca#sA mA&~jjIqrityA#ha | 
Ayu#rEqvAsmiqn varcO# dadhAti | 
apI#parO mAq rAtri#yAq ahnO# mA pAhyEqShA tE# agnE saqmittayAq sami#ddhyaqsvAyu#rmE dAq varca#sA mA&~jjIqrityA#ha | 
Ayu#rEqvAsmiqn varcO# dadhAti | 
aqgnir-jyOtiqr-jyOti#raqgniH svAhAq sUryOq jyOtiqrjyOtiqH sUryaqH svAhEtyA#ha | 
yaqthAqyaqjurEqvaitat | braqhmaqvAqdinO# vadanti | 
hOqtaqvya#magnihOqtrA(3) nna hO#taqvyA(3) miti# | 79 (10)

T.A.8.8.11 
yad-yaju#ShA juhuqyAt | aya#thApUr^vaqmAhu#tI juhuyAt | yanna ju#huqyAt | 
aqgniH parA#BavEt | BUH svAhEtyEqva hO#taqvya$m | 
yaqthAqpUqr^vamAhu#tI juqhOti# | nAgniH parA#Bavati | huqta(gm) haqvirmadhu# haqvirityA#ha | 
svaqdaya#tyEqvaina$m | indra#tamEq&gnAvityA#ha | 80 (10)

T.A.8.8.12 
prAqNO vA indra#tamOq&gniH | prAqNa Eqvainaqmindra#tamEq&gnau ju#hOti | 
piqtA nO#&siq mA mA# hi(gm)sIqrityAqhAhi(gm)#sAyai | 
aqSyAma# tE dEva Garmaq madhu#matOq vAja#vataH pituqmataq ityA#ha | 
AqSiSha#mEqvaitAmASA$stE | 
svaqdhAqvinO#&SIqmahi# tvAq mA mA# hi(gm)sIq-rityAqhAhi(gm)#sAyai | 
tEja#sAq vA EqtE vyRu#ddhyantE | yE pra#vaqrgyE#Naq cara#nti | prAS~ja#nti | 
tEja# EqvAtman-da#dhatE | 81 (10)

T.A.8.8.13 
saqm~Mvaqthsaqranna mAq(gm)qsama#S~jIyAt | na rAqmAmupE#yAt | 
na mRuqnmayE#na pibEt | nAsya# rAqma ucCi#ShTam pibEt | tEja# Eqva tathsa(gm)Sya#ti | 
dEqvAqsuqrAH sam~Mya#ttA Asann | tE dEqvA vi#jaqyamu#paqyanta#H | 
viqBrAji# sauqryE brahmaq sannya#dadhata | yat ki~jca# divAkIqrtya$m | 
tadEqtEnaiqva vraqtEnA#gOpAyat ( ) | tasmA#dEqtad-vraqtam cAqrya$m | 
tEja#sO gOpIqthAya# | tasmA#dEqtAniq yajU(gm)#Shi viqBrAja#H sauqryasyEtyA#huH | 
svAhA$ tvAq sUrya#sya raqSmiByaq iti# prAqtaH sa(gm)sA#dayati | 
svAhA$ tvAq nakSha#trEByaq iti# sAqyam | 
EqtA vA Eqtasya# dEqvatA$H | tABi#rEqvainaq(gm)q sama#rddhayati || 82 (17)
(aqkaq - raqSviqnEtyA#ha - praqdiSO# gaqcCEtyA#ha - pitRuqNA - ma#ntaH pariqdhi pi#nvayati - dhAraqyEtyA#haq - vAcO# - dharmaqpA stEBya# Eqvaina#m juhO - tyaqnvIkShE#ta - hOtaqvyA (3) mi - tyaqgrAvityA#ha - dadhatE - &gOpAyath saqpta ca#) (A8)

anuvAkam - 9
T.A.8.9.1 
Garmaq yA tE# diqvi Sugiti# tiqsra Ahu#tIr-juhOti | 
CandO#BirEqvAsyaiqByO lOqkEByaqH Sucaqmava# yajatE | iyaqtyagrE# juhOti | 
athEyaqtyathEya#ti | traya# iqmE lOqkAH | 
EqBya Eqva lOqkEByaqH Sucaqmava# yajatE | 
anu# nOq&dyAnu#matiqrityAqhAnu#matyai | diqvastvA# paraqspAyAq ityA#ha | 
diqva EqvEmAn ~MlOqkAn dA#dhAra | 
brahma#NastvA paraqspAyAq ityA#ha | 83 (10)

T.A.8.9.2 
EqShvE#va lOqkEShu# praqjA dA#dhAra | prAqNasya# tvA paraqspAyAq ityA#ha | 
praqjAsvEqva prAqNAn dA#dhAra | SirOq vA Eqtad-yaqj~jasya# | 
yat pra#vaqrgya#H | aqsau Kaluq vA A#diqtyaH pra#vaqrgya#H | 
taM ~Myad-da#kShiqNA praqtya~jcaq-muda#~jca-mudvAqsayE$t | 
jiqhmaM ~Myaqj~jasyaq SirO# harEt | 
prA~jcaqmudvA#sayati | puqrastA#dEqva yaqj~jasyaq SiraqH prati#dadhAti | 84 (10)

T.A.8.9.3 
prA~jcaqmudvA#sayati | tasmA#daqsAvA#diqtyaH puqrastAqdudE#ti | 
SaqPOqpaqyaqmAndhaqvitrA#Niq dhRuShTIq ityaqnvava#haranti | 
sAtmA#namEqvainaq(gm)q sata#num karOti | sAtmAq&muShmi#n ~MlOqkE Ba#vati | 
ya EqvaM ~MvEda# | audu#mbarANi Bavanti | UrgvA u#duqmbara#H | 
Urja#mEqvAva#rundhE | vartma#nAq vA aqnvitya# | 85 (10)

T.A.8.9.4 
yaqj~ja(gm) rakShA(gm)#si jiGA(gm)santi | sAmnA$ prastOqtA&nvavai#ti | 
sAmaq vai ra#kShOqhA | rakSha#sAqmapa#hatyai | trirniqdhanaqmupai#ti | traya# iqmE lOqkAH | 
EqBya Eqva lOqkEByOq rakShAq(gg)qsyapa#hanti | puru#ShaHpuruShO niqdhanaqmupai#ti | 
puru#ShaHpuruShOq hi ra#kShaqsvI | rakSha#sAqmapa#hatyai | 86 (10)

T.A.8.9.5 
yat pRu#thiqvyAmu#dvAqsayE$t | pRuqthiqvI(gm) SuqcA&rpa#yEt | yadaqPsu | 
aqpaH SuqcArpa#yEt | yadOSha#dhIShu | OSha#dhIH SuqcA&rpa#yEt | 
yad-vanaqspati#Shu | vanaqspatI$~jCuqcA&rpa#yEt | hira#NyanniqdhAyOdvA#sayati | a
qmRutaqM ~Mvai hira#Nyam | 87 (10)

T.A.8.9.6 
aqmRuta# Eqvainaqm prati#ShThApayati | 
vaqlgura#si SaqM ~MyudhA#yAq itiq triH pa#riShiq~jcanparyE#ti | 
triqvRudvA aqgniH | yAvA#nEqvAgniH | tasyaq Suca(gm)# Samayati | triH punaqH paryE#ti | 
ShaTth sampa#dyantE | ShaDvA Ruqtava#H | RuqtuBi#rEqvAsyaq Suca(gm)# Samayati | 
catu#H sraktiqrnABi#r. RuqtasyEtyA#ha | 88 (10)

T.A.8.9.7 
iqyaM ~MvA Ruqtam | tasyA# EqSha Eqva nABi#H | yat pra#vaqrgya#H | 
tasmA#dEqvamA#ha | sadO# viqSvAyuqrityA#ha | sadOq hIyam | 
apaq dvEShOq apaq hvaraq ityA#haq BrAtRu#vyApanuttyai | 
GarmaiqtattE&nna#mEqtat purI#Shaqmiti# daqddhnA ma#dhumiqSrENa# pUrayati | 
UrgvA aqnnAdyaqndadhi# | Uqrjaivaina#maqnnAdyE#naq sama#rddhayati | 89 (10)

T.A.8.9.8 
ana#SanAyukO Bavati | ya EqvaM ~MvEda# | 
rantiqrnAmA#si diqvyO ga#ndhaqr^va ityA#ha | 
rUqpamEqvAsyaiq-tan-ma#hiqmAnaq(gm)q ranti#m baqndhutAqM ~MvyAca#ShTE | 
samaqhamAyu#ShAq sam prAqNEnEtyA#ha | AqSiSha#mEqvaitAmASA$stE | 
vya#sau yO$&smAn dvEShTiq ya~jca# vaqyam dviqShma ityA#ha | 
aqBiqcAqra EqvAsyaiqShaH | aci#kradaqd-vRuShAq hariqrityA#ha | 
vRuShAq hyE#ShaH | 90 (10)

T.A.8.9.9 
vRuShAq hari#H | maqhAn-miqtrO na da#r.Saqta ityA#ha | stautyEqvaina#mEqtat | 
cida#si samuqdrayO#niqrityA#ha | svAmEqvainaqM ~MyOni#~ggamayati | 
nama#stE astuq mA mA# hi(gm)sIqrityAqhAhi(gm)#sAyai | 
viqSvAva#su(gm) sOmagandhaqr^vamityA#ha | yadEqvAsya# kriqyamA#NasyAntaqryanti# | 
tadEqvAsyaiqtEnA pyA#yayati | 
viqSvAva#suraqBi tannO# gRuNAqtvityA#ha | 91 (10)

T.A.8.9.10 
pUr^va#mEqvOdiqtam | utta#rENAqBigRu#NAti | 
dhiyO# hinvAqnO dhiyaq innO# avyAqdityA#ha | RuqtUnEqvAsmai# kalpayati | 
prAsA$m gandhaqr^vO aqmRutA#ni vOcaqdityA#ha | prAqNA vA aqmRutA$H | 
prAqNAnEqvAsmai# kalpayati | 
EqtattvandE#va Garma dEqvO dEqvAnupA#gAq ityA#ha | dEqvO hyE#Sha sandEqvAnuqpaiti# | 
iqdamaqham ma#nuqShyO# manuqShyA#nityA#ha | 92 (10)

T.A.8.9.11 
maqnuqShyO# hi | EqSha san-ma#nuqShyA#nuqpaiti# | 
IqSvaqrO vai pra#vaqrgya#mudvAqsayann# | praqjAm paqSUn^th sO#mapIqthama#nUqdvAsaqH sOma#pIqthAnuqmEhi# | 
saqha praqjayA# saqha rAqyaspOShEqNEtyA#ha | 
praqjAmEqva paqSUn^th sO#mapIqthamAqtman dha#ttE | 
suqmiqtrA naq Apaq OSha#dhayaH saqntvityA#ha | AqSiSha#mEqvaitAmASA$stE | 
duqrmiqtrAstasmai# BUyAsuqr-yO$&smAn-dvEShTiq ya~jca# vaqyam dviqShma ityA#ha | 
aqBiqcAqra EqvAsyaiqShaH ( ) | pra vA EqShO$&smAl lOqkAccya#vatE | 
yaH pra#vaqrgya#mudvAqsaya#ti | 
uduq tyam ciqtramiti# sauqrIByA#mRuqgByAm punaqrEtyaq gAr.ha#patyE juhOti | 
aqyam ~Mvai lOqkO gAr.ha#patyaH | aqsminnEqva lOqkE prati#tiShThati | 
aqsau Kaluq vA A#diqtyaH su#vaqrgO lOqkaH | 
yath sauqrI Bava#taH | tEnaiqva su#vaqrgAl lOqkAnnaiti# || 93 (18)
(brahma#NastvA paraqspAyAq ityA#ha - dadhA - tyaqnvitya# - rakShaqsvI rakSha#sAqmapa#hatyaiq - vai hira#Nya - mAhA - rddhayatiq - hyE#Sha - gRu#NAqtvityA#ha - manuqShyA#nityA#hA - syaiqShO$ &ShTau ca#) (A9)

anuvAkam - 10
T.A.8.10.1 
praqjApa#tiqM ~Mvai dEqvAH Suqkram payO#&duhrann | tadE$ByOq na vya#Bavat | 
tadaqgnir^vya#karOt | tAniq Sukri#yANiq sAmA$nyaBavann | 
tEShAqM ~MyO rasOq&tyakSha#rat | tAni# SukrayaqjU(gg)Shya#Bavann | 
Sukri#yANAqM ~MvA EqtAniq Sukri#yANi | sAqmaqpaqyaqsam~MvA EqtayO#raqnyat | 
dEqvAnA#maqnyatpaya#H | yadgOH paya#H | 94 (10)

T.A.8.10.2
tath sAmnaqH paya#H | yadaqjAyaiq paya#H | tad-dEqvAnAqm paya#H | 
tasmAqd-yatraiqtair-yaju#rBiqScara#nti | tat paya#sA caranti | 
praqjApa#timEqva tad dEqvAnpaya#sAq&nnAdyE#naq sama#rddhayanti | 
EqSha haq tvai sAqkShAt pra#vaqrgya#m BakShayati | 
yasyaiqvaM ~MviqduSha#H pravaqrgya#H pravRuqjyatE$ | 
uqttaqraqvEqdyA-mudvA#sayEqt-tEja#skAmasya | 
tEjOq vA u#ttaravEqdiH | 95 (10)

T.A.8.10.3
tEja#H pravaqrgya#H | tEja#saiqva tEjaqH sama#rddhayati | 
uqttaqraqvEqdyA-mudvA#sayEq-danna#kAmasya | SirOq vA Eqtad-yaqj~jasya# | 
yat pra#vaqrgya#H | muKa#muttaravEqdiH | 
SIqrShNaiva muKaq(gm)q sanda#dhAtyaqnnAdyA#ya | aqnnAqda Eqva Ba#vati | 
yatraq Kaluq vA EqtamudvA#sitaqM ~MvayA(gm)#si paqryAsa#tE | 
pariq vai tA(gm) samA$m praqjA vayA(gg)#syAsatE | 96 (10)

T.A.8.10.4
tasmA#-duttaravEqdyA-mEqvOdvA#sayEt | praqjAnA$m gOpIqthAya# | 
puqrO vA# paqScAdvOdvA#sayEt | puqrastAqdvA EqtajjyOtiqrudE#ti | 
tat paqScAnnimrO#cati | svAmEqvainaqm ~MyOniqmanUdvA#sayati | 
aqpAm maddhyaq udvA#sayEt | aqpAM ~MvA EqtanmaddhyAq-jjyOti#rajAyata | 
jyOti#H pravaqrgya#H | sva EqqvainaqM ~MyOnauq prati#ShThApayati | 97 (10)

T.A.8.10.5
yam dviqShyAt | yatraq sa syAt | tasyA$m diqSyudvA#sayEt | 
EqSha vA aqgnir-vai$SvAnaqraH | yat-pra#vaqrgya#H | 
aqgninaiqvaina#M ~MvaiSvAnaqrENAqBi prava#rtayati | 
audu#mbaryAq(gm)q SAKA#yAqmudvA#sayEt | 
UrgvA u#duqmbara#H | anna#m prAqNaH | SugGaqrmaH | 98 (10)

T.A.8.10.6
iqdamaqha-maqmuShyA#muShyAyaqNasya# SuqcA prAqNamapi# dahAqmItyA#ha | 
SuqcaivAsya# prAqNamapi# dahati | tAqjagArtiqmArcCa#ti | 
yatra# daqrBA u#paqdIka#santatAqH syuH | tadudvA#sayEqd-vRuShTi#kAmasya | 
EqtA vA aqpAma#nUqjJAva#ryOq nAma# | 
yad-daqrBAH | aqsau Kaluq vA A#diqtya iqtO vRuShTiqmudI#rayati | 
aqsAvEqvAsmA# AdiqtyO vRuShTiqnniya#cCati | 
tA ApOq niya#tAq dhanva#nA yanti ( ) || 99 (10) 
(gOH paya# - uttaravEqdi - rA#satE - sthApayati - GaqrmO - ya#nti) (A10)

anuvAkam - 11
T.A.8.11.1
praqjApa#tiH samBriqyamA#NaH | saqmrATth samBRu#taH | GaqrmaH pravRu#ktaH | 
maqhAqvIqra udvA#sitaH | aqsau Kaluq vAvaiSha A#diqtyaH | yat pra#vaqrgya#H | 
sa EqtAniq nAmA$nyakuruta | ya EqvaM ~MvEda# | viqdurE#naqnnAmnA$ | 
braqhmaqvAqdinO# vadanti | 100 (10)

T.A.8.11.2
yO vai vasI#yA(gm) sam~MyathAnAqmamu#paqcara#ti | 
puNyA$rtiqM ~Mvai sa tasmai# kAmayatE | puNyA$rtimasmai kAmayantE | 
ya EqvaM ~MvEda# | tasmA#dEqvaM ~MviqdvAn | Gaqrma itiq divA&&ca#kShIta | 
saqmrADitiq nakta$m | EqtE vA Eqtasya# priqyE taqnuvau$ | 
EqtE a#sya priqyE nAma#nI | priqyayaiqvaina#m taqnuvA$ | 101 (10)

T.A.8.11.3
priqyENaq nAmnAq sama#rddhayati | kIqrtira#syaq pUr^vA ga#cCati jaqnatA#mAyaqtaH | 
gAqyaqtrI dEqvEByO&pA$krAmat | tAndEqvAH pra#vaqrgyE#NaiqvAnuq vya#Bavann | 
praqvaqrgyE#NApnuvann | yacca#tur^vi(gm)SatiqH kRutva#H pravaqrgya#m pravRuqNakti# | 
gAqyaqtrImEqva tadanuq viBa#vati | gAqyaqtrImA$pnOti | 
pUr^vA$&syaq jana#M ~MyaqtaH kIqrtirga#cCati | vaiqSvaqdEqvaH sa(gm)sa#nnaH | 102 (10)

T.A.8.11.4
vasa#vaqH pravRu#ktaH | sOmO#&BikIqryamA#NaH | AqSviqnaH paya#syAnIqyamA#nE | 
mAruqtaH kvathann# | pauqShNa uda#ntaH | sAqraqsvaqtO viqShyanda#mAnaH | 
maiqtraH SarO# gRuhItaH | tEjaq udya#tO vAqyuH | hriqyamA#NaH praqjApa#tiH | 
hUqyamA#nOq vAgGuqtaH | 103 (10)

T.A.8.11.5
aqsau Kaluq vAvaiSha A#diqtyaH | yat pra#vaqrgya#H | 
sa EqtAniq nAmA$nyakuruta | ya EqvaM ~MvEda# | viqdurE#naqnnAmnA$ | 
braqhmaqvAqdinO# vadanti | 
yanmRuqnmayaq-mAhu#tiqnnAS~juqtE&tha# | kasmA#dEqShO$&S~jutaq iti# | 
vAgEqSha iti# brUyAt | vAqcyE#va vAca#m dadhAti | 104 (10)

T.A.8.11.6
tasmA#daS~jutE | praqjApa#tiqr^vA EqSha dvA#daSaqdhA vihi#taH | yat pra#vaqrgya#H | 
yat prAga#vakAqSEBya#H | tEna# praqjA a#sRujata | 
aqvaqkAqSair-dE#vAsuqrAna#sRujata | yadUqd^^rdhvama#vakAqSEBya#H | 
tEnAnna#masRujata | anna#m praqjApa#tiH | praqjApa#tiqr^vAvaiShaH ( ) || 105 (10)
(vaqdaqntiq - taqnuvAq - sa(gm)sa#nnO - hUqyamA#nOq vAgGuqtO - da#dhA - tyEqShaH (A11)

anuvAkam - 12
T.A.8.12.1
saqviqtA BUqtvA pra#thaqmE&haqn pravRu#jyatE | tEnaq kAmA(gm)# Eti | 
yad-dviqtIyE&ha#n-pravRuqjyatE$ | aqgnir-BUqtvA dEqvAnE#ti | 
yat-tRuqtIyE&ha#n-pravRuqjyatE$ | vAqyur-BUqtvA prAqNAnE#ti | 
yacca#tuqrtthE&ha#n-pravRuqjyatE$ | AqdiqtyO BUqtvA raqSmInE#ti | 
yat pa#~jcaqmE&ha#n-pravRuqjyatE$ | caqndramA# BUqtvA nakSha#trANyEti | 106 (10)

T.A.8.12.2
yath-ShaqShThE&ha#n-pravRuqjyatE$ | Ruqtur-BUqtvA sa#m~MvathsaqramE#ti | 
yath-sa#ptaqmE&ha#n-pravRuqjyatE$ | dhAqtA BUqtvA Sakva#rImEti | 
yada#ShTaqmE&ha#n-pravRuqjyatE$ | bRuhaqspati#r-BUqtvA gA#yaqtrImE#ti | 
yan-na#vaqmE&ha#n-pravRuqjyatE$ | miqtrO BUqtvA triqvRuta# iqmAn ~MlOqkAnE#ti | 
yad-da#SaqmE&ha#n-pravRuqjyatE$ | varu#NO BUqtvA viqrAja#mEti | 107 (10)

T.A.8.12.3
yadE#kAdaqSE&ha#n-pravRuqjyatE$ | indrO# BUqtvA triqShTuBa#mEti | 
yad-dvA#daqSE&ha#n-pravRuqjyatE$ | sOmO# BUqtvA suqtyAmE#ti | 
yat-puqrastA#dupaqsadA$m pravRuqjyatE$ | 
tasmA#diqtaH parA#~gaqmUM ~MlOqkA(gg)stapa#nnEti | 
yaduqpari#ShTA-dupaqsadA$m pravRuqjyatE$ | 
tasmA#daqmutOq&r^vA~giqmAM ~MlOqkA(gg)stapa#nnEti | ya EqvaM ~MvEda# | 
aiva ta#pati ( ) || 108 (10)
(nakSha#trANyEti - viqrAja#mEti - tapati) (A12)

Prapaataka KOr^vai with starting Padams Of 1 tO 12 Anuvaakams :- 
dEqvA vai saqtra(gm) - sA#viqtram - pari#SritEq - brahmaqn praca#riShyAmOq - &gniShTvAq - SirO$ grIqvA - dEqvasya# raSaqnAM - ~MviSvAq ASAq - Garmaq yA te$ - praqjApa#ti(gm) Suqkram - praqjApa#tiH samBriqyamA#NaH - 
saviqtA BUqtvA dvAda#Sa) 

KOr^vai with starting Padams Of 1, 11, 21 SEriEs Of Dasinis :-
(dEqvA vai saqtra(gm) - sa Ka#diqraH - pari#SritE - &BipUqr^va - mathOq rakSha#sAqm - graiShmA#vEqvAsmaiq - brahmaq vai dEqvAnAq - maSvi#nA Gaqrmam pA#tam - prAqNO vai - vRuShAq hariqr - yO vai vasI#yA(gm) sam~MyathAnAqma 
maqShTOtta#raSaqtam) 

First and Last Padam in TA, 8th Prapaatakam :-
(dEqvA vai saqtra - maiva ta#pati) 

|| hari#H Om ||

|| kRuShNa yajur^vEdIya taittirIya AraNyakE aShTamaH prapAThakaH samAptaH ||

|| iti taittirIya yajurAraNyakam samAptam ||
=================





