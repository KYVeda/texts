(Baraha code is sUryanamaskAram)
anuvAkaM
3 (aqmuta#H - suq - tauSha#dhayoq dve ca# ) (A1)

 7 (yaqthAq - laqkShaqNa - Ru#tuqlakSha#NaqM - Buva#na(gm) saqpta ca# (A2)

 11 (SRuqNoq - tyaqnyAnth - saqrvA - meqva ShaTca#) (A3)

 14 (dRuSya#ta - iqvA - vRu#Ne) (A4)

16 (SriqtA - yaja#teq trINi# ca) (A5)

19 (niqjAnu#kAqM - Bava#ti - druhyAqtAM pa~jca# ca) (A6)

25 (sAqkaM - plAqkShi - staptri#tapAq - nAnA#sUryAqH - sUryAq - *nava# ca) (A7)

33 (saqmAhi#tA - daSaqsye# - utta#maq - mucya#te - gRuhAn - thsvaqkarma#BiH - pUqrvyA# ruha# - iqti) (A8)

40 (vyaqvaqdAqtA - haqnti - ga#raqgira - staqpasa - uda#kaM - tRuptAsaq - Svatu#Shpadaq eka#M ca) (A9)

47 (stho - &po#dakABir - vaSI - dadhAthe - aqgni - stayo# reqtau vaqthsau - Baqvati caqtvAri# ca) (A10)

55 (tata#kShur - dhImahi - nAqma me# - ciketa - gIqtaM - pratya#mu~jcad - vyaqthate - *saqpta ca#) (A11)

60 (dRuSya#teq - ca - meqne - pa#rAqqM gatA - Scaqke ShaTca#) (A12)

63 (aqmUM diva(gm)# - saqptaBi# - reqte caqtvAri# ca) (A13)

67 (prAqNairAqpUrya#tiq - mothsRu#pataq - cothsa#rpati caq - mothsRu#paq dve ca#) (A14)

(yosauq ShoDa#SAqmUniq dvAda#SAqyaM catu#rdaSa) ( uqdetya#staqmetyAqpUrya#tyapaqkShIya#tyaqmUniq nakSha#trANIq me mAsA# iqma Ruqtavoq&ya(gm) sa#m~Mvathsaqra iqdamaha#riqya(gm) rAtriqrdaSa# )

68 (RuBUNAmAdityAnA(gg) sthAne svateja#sA BAqni ShaTca#) (A15)

69 (Arogasya daSa#) (A16)

71 (UrdhvAnA(gm) rudrANA(gg) sthAne svateja#sA BAq - nyatilohitInA(gm) rudrANInA(gg) sthAne svateja#sA BAqni pa~jca# ca (A17)

72 (sva#reka#m ca) (A18)
(etad raSmaya Apo rUpANi diSaH pa~jca#)

73 (dakShiNapUrvasyAm nava#) (A19)

74 (diqkShu saqpta ca#) (A20)

77(sva# - ruqdISha#taq - vAta#raSaqnAH ShaTca#) (A21)

89 (veda# - Bava - tyAqyata#naM - Bavatiq - vedaq - veda# - tiShThati - gulphadaqGnaM - cA#turmAqsye - ShvaqmumA#diqtyaM praqtyakShe#Naq kamaqgniM ci#nuta - upAnuvAqkya#mAqSumaqgniM ci#nvAqno - mi#thUqyA mi#thunaqvAn Ba#vaqtyekaM# ca) (A22)

(puShpa#maqgnirvAqyuraqsau vai tapa#~jcaqndramAq nakSha#trANi paqrjanya#H sam~Mvathsaqro yo$&Psu nAva#meqtaddha# smaq vai sa#triqya(gm)
sa#m~Mvathsaqra(gm) sA#viqtramaqmuM nA#cikeqtaM prAqNA(gg)ScA#tur.hotriqyaM brahma# vaiSvasRuqja(gm) SarI#ramupAnuvAqkya#mAqSumiq
mAn ~MloqkAniqmamA#ruNaketukaqM ~Mya eqvAsau) 

98 (AsI# - datiShThan - naBUq - dapoq - vAyoq itiq - seyaM digaq - ByanU$ktAq - &ByanU$ktAq -*&ShTau ca#) (A23)

102 (braqhmaqvaqrcaqsita#roq - vaha#ntIr gRuhNAtiq - tA uqpari#ShTAduqpAda#dhA - tyAruNakeqtukoq&ShTau ca#) (A24)

105 (asti# - pRuNAq - ntari#kShaqm pAdaqH ShaTca#) (A25)

112 (ciqnuqteq - ciqnuqteq - praqjAkA#maScinvItaq - ya eqvaM ~MvedA - po# - dhAveq- daSnI#yAccaqtvAri# ca)  (A26)

118 (puqraM - nava#dvArA - braqhmA - ca - vya#kta(gm) - Saqradoq&ShTau ca# (A27)

119 (viSI$rShNIqM daSa#) (A28)

120 (paqrjanyA#yaq daSa#) (A29)

121 (punaqrdve ca#) (A30)

127 (aSvA$n - baliqr - Buvo# - BaveqyuH - Srita - Sca# saqpta ca#) (A31)

130 (kuqrvIqta - ja#piqtvA - svAdhyAya#dharmeqNa dve ca#) (A32)

(Baqdra(gg) - smRuti#H - sAkaqMjAnAq - makShya- ti#tAqmrA - Nya#tyurdhvAqkSha - ArogaH - kveda - magniSca - sa#hasraqvRut - paqvitra#vantaq -Ata#nuShvAq -ShTayo#nIqM - ~Myo&sAq - vathAditya - syAroga-syAtha vAyo- rathAgneqr - dakShiNapUrvasyA - mi#ndraGoqShA vaq-Apa#mApAqM-
~Myo#&pA - mApoq vai - catu#ShTayyo - jAnudaqGnI - maqgniM praqNIyeq - mA nu# kaqM - ~MviSI$rShNIM - paqrjanyA#yaq - puna# - raqdByaH -sam~MvathsaraM dvAtri#Sat) 
 

(BaqdraM - jyoqtiShAq - tasmin rAjAnaM - kaqSyapA$th-sahasraqvRudi#yaqM- napusa#ka - maqShTayo#nIq - mavapatantAnA - mAqyata#navAn Bavati - 
saqto bandhuqM - tA u#ttaraqto - vajra#meqva - puna#rmAmaitu triqqSadu#ttaraSaqtam) 

(BadraM - tapasvI puNyo Bavati tapasvI pu#Nyo Baqvati)
| hari#H om | 

| kRuShNa yajurvedIya taittirIya AraNyake prathamaH prapAThakaH samAptaH |

====================
T.A.1.11.1 - “braqhmA deqvAnA$M{1}”
================================
braqhmA deqvAnA$M padaqvIH ka#vIqnAmRuShiqrviprA#NAM mahiqSho mRuqgANA$M | 
Syeqno gRudhrA#NAq(gg)q svadhi#tiqr vanA#nAq(gm)q soma#H paqvitraqmatye#tiq reBann# || {1}
(Appearing in T.S.3.4.11.1)
------------------------------------------
T.A.1.12.5 - “vAqSreva# viqdyu{2}” 
==========================
vAqSreva# viqdyunmi#mAti vaqthsaM na mAqtA si#Shakti | yade#ShAM ~MvRuqShTirasa#rji || {2}
(Appearing in T.S.3.1.11.5)
-----------------------------------------------
T.A.1.13.2 - “suqtrAmA#NaM{3}” “maqhImUqShu”{4}
=======================================
suqtrAmA#NaM pRuthiqvIM dyAma#neqhasa(gm)# suqSarmA#Naq madi#ti(gm) suqpraNI#tiM | 
daivIqM nAva(gg)# svariqtrAmanA#gasaqmasra#vantIqmA ru#hemA svaqstaye$ || {3}

maqhImUq Shu mAqtara(gm)# suvraqtAnA#mRuqtasyaq patnIqmava#se huvema | 
tuqviqkShaqtrAmaqjara#ntImurUqcI(gm) suqSarmA#Naqmadi#ti(gm) suqpraNI#tiM || {4} 
(Both {3} and {4} appearing in T.S.1.5.11.5)
------------------------------------------------------------------
T.A.1.13.3 - "hiqraqNyaqgaqrBo{5}” 
===============================
hiqraqNyaqgaqrBaH sama#vartaqtAgre# BUqtasya# jAqtaH patiqreka# AsIt  | 
sa dA#dhAra pRuthiqvIM dyA muqtemAM kasmai# deqvAya# haqviShA# vidhema || {5}
(Appearing in T.S.4.1.8.3)
---------------------------------------------------------
T.A.1.13.3 - “haq(gm)qsaH Su#ciqShat{6}”  
=================================
haq(gm)qsaH Su#ciqShad vasu#rantarikShaq-saddhotA# vediqShadati#thi rduroNaqsat | 
nRuqShad va#raqsadRu#taqsad vyo#maqsadaqbjA goqjA Ru#taqjA a#driqjA RuqtaM-bRuqhat || {6}
(Appearing in T.S.1.8.15.2)
----------------------------------------------
 
T.A.1.13.3 -“brahma# jaj~jAqnaM{7}” 
==============================
brahma# jaj~jAqnaM pra#thaqmaM puqrastAqdvi sI#maqtaH suqruco# veqna A#vaH | 
sa buqdhniyA# upaqmA a#sya viqShThAH saqtaScaq yoniqmasa#taScaq viva#H || {7}
(Appearing in T.S.4.2.8.2)
----------------------------------------------------------

T.A.1.13.3 -“tadit paqda{8}”
==================
taditpaqdaM na vici#keta viqdvAn | yanmRuqtaH puna#raqpyeti# jIqvAn | 
triqvRudyad Buva#nasya rathaqvRut | jIqvo garBoq na mRuqtaH sa jI#vAt || {8}
(Appearing in T.B.3.7.10.6)
-------------------------------------------- 
T.A.1.19.1 - ”A yasminthsapta vAsavA{9}” “indriyANi Satakrata#{10}” 
=====================================
Ayasmin$ thsaqptavA#saqvA stiShTha#nti svAqruho# yathA  |
RuShi#r.ha dIrGaqSrutta#maq indra#sya Gaqrmo ati#thiH || {9}
(Appearing in T.S.1.6.12.2)

iqndriqyANi# Satakratoq yA teq jane#Shu paq~jcasu# | indraq tAni# taq A vRu#Ne || {10}
(Appearing in T.S.1.6.12.1)
------------------------------------------------------------------------------
T.A.1.25.2 - “vAqyvaScA# raSmiqpata#yaH{11}” 
====================================
vAqyvaSvA# raSmiqpata#yaH | marI$cyAtmAnoq adru#haH | deqvIr Bu#vanaq sUva#rIH | 
puqtraqvaqtvAya# me suta || {11}
(Appearing in T.A.1.1.2)
-----------------------------------------------------
T.A.1.25.3 - “iqndraqGoqShA voq vasu#Bi{12}” “ reqvA hyeqve{13}”
===========================
iqndraq GoqShA voq vasu#BiH puqrastAq-dupa#dadhatAM || {12}

eqvA hye#va || {13} (short and longform are the same in {13})
(Both appearing in T.A.1.20.1)
-------------------------------------------------------------------------------
T.A.1.27.2 - yuvA# suqvAsA$H{14}” 
============================
yuvA# suqvAsAqH pari#vItaq AgA$t | sa uq SreyA$n Bavatiq jAya#mAnaH |
taM dhIrA#saH kaqvayaq unna#yanti | svAqdhiyoq mana#sA devaqyanta#H || {14}
(Appearing in T.B.3.6.1.3 )
---------------------------------------------------------------------------
T.A.1.27.6 - “Saqtaminnu Saqrada#H{15}” 
=================================
Saqtaminnu Saqradoq anti# devAq yatrA# naScaqkrA jaqrasa#M taqnUnA$M |
puqtrAsoq yatra# piqtaroq Bava#ntiq mA no# maqdhyA rI#riShaqtAyuqr^ganto$H || {15}

(This expansion is appearing in "Apastambeeya Mantra Bagam (APMB)",  also known as "ekagnikAdam",
in 2nd Prasnam, 4th Section as 3rd Mantra.) 

(This is an odd expansion as the expanded Mantra is not apperaing
in any of conventional Taittriya texts like "Samhita", "Brahamanam" "Aranyakam")
---------------------------------------------------------

dvitIyaH prapAThakaH - svAdhyAyabrAhmaNaM

anuvaakaM -1
T.A. 2.1.1
sahaq vai deqvAnAqM cAsu#rANAM ca yaqj~jau prata#tAvAstAM ~Mvaqya(gg) svaqrgaM ~Mloqkame$ShyAmo vaqyame$ShyAmaq itiq te&su#rAH saqnnahyaq saha#saiqvAca#ran brahmaqcarye#Naq tapa#saiva deqvAste&su#rA amuhyaq(gg)qste na prAjA#naq(gg)qste parA#Bavaqnte na svaqrgaM ~MloqkamA#yaqn prasRu#tenaq vai yaqj~jena# deqvAH svaqrgaM ~MloqkamA#yaqn na prasRu#teqnAsu#rAqn parA#&BAvayaqn prasRu#to haq vai ya#j~jopavIqtino# yaqj~jo&pra#sRuqto&nu#pavIqtinoq yatki~jca# brAhmaqNo ya#j~jopavIqtyadhI#teq yaja#ta eqva tattasmA$d yaj~jopavIqtye#vAdhI#yIta yAqjayeqd yaje#ta vA yaqj~jasyaq prasRu#tyAq aji#naqM ~MvAso# vA dakShiNaqta u#paqvIyaq dakShi#NaM bAqhumuddha#raqte&va# dhatte saqvyamiti# yaj~jopavIqtameqtadeqva vipa#rItaM prAcInAvIqta(gm) saqm~MvIta#M mAnuqSham | 1 (1)
(No Korvai for this Anuvaakam) (A1)

anuvaakaM - 2
T.A. 2.2.1
rakShA(gm)#siq havA# puronuvAqke tapo&gra#matiShThantaq tAn praqjApa#tir vaqreNoqpAma#ntrayataq tAniq vara#mavRuNItAdiqtyo noq yoddhAq itiq tAn praqjApa#ti-rabravIqd-yodha#yaqdhvamitiq tasmAqdutti#ShThantaq(gm)q havAq tAniq rakShA(gg)#syAdiqtyaM ~Myodha#yantiq 
yAva#dastaqmanva#gAq ttAni# haq vA eqtAniq rakShA(gm)#si gAyatriqyA &Bi#mantriteqnAMBa#sA SAmyantiq tadu# haq vA eqte bra#hmavAqdinaH# pUqrvABi#muqKAH saqndhyAyA$M gAyatriqyA&Bi#mantritAq Apa# UqrdhvaM ~MvikShi#pantiq tA eqtA Apo# vaqjrIBUqtvA tAniq rakShA(gm)#si maqndehA&ru#Ne dvIqpe prakShi#pantiq yat pra#dakShiqNaM prakra#mantiq tena# pAqpmAnaqmava# dhUnvantyuqdyanta#mastaqM 
~Myanta#mAdiqtya-ma#BidhyAqyan kuqrvan brA$hmaqNo viqdvAnth saqkala#M Baqdrama#Snuteq &sAvA#diqtyo braqhmetiq brahmaiqva san brahmAqpyetiq ya eqvaM ~Mveda# | 2 (1)
(No Korvai for this Anuvaakam) (A2)

anuvaakaM -3
T.A. 2.3.1
yad-de#vA devaqheDa#3naqM devA#saScakRuqmA vaqyam | Adi#tyAqstasmA$nmA mu~jcataqrtasyaqrtenaq mAmiqta | devA# jIvanakAqmyA 
yad-vAqcA&nRu#tamUdiqma | tasmA$nna iqha mu#~jcataq viSve# devAH saqjoSha#saH | Ruqtena# dyAvApRuthivI Ruqtenaq tva(gm) sa#rasvati | kRuqtAnnaH# pAqhyena#soq yat ki~jcAnRu#tamUdiqma | iqndrAqgnI miqtrAvaru#Nauq somo# dhAqtA bRuhaqspatiH# | te no# mu~jcaqntvena#soq yadaqnyakRu#tamAriqma | saqjAqtaqSaq(gm)qsAduqta jA#miSaq(gm)q sAjjyAya#saqH Sa(gm)sA#duqta vAq kanI#yasaH | anA#dhRuShTaM deqvakRu#taqM ~MyadenaqstasmAqt tvamaqsmA~j jA#tavedo mumugdhi ( ) | yad-vAqcA yan mana#sA bAqhuByA#-mUqruByA#maShThIqvadByA(gm)# SiqSnairyadanRu#taM cakRuqmA vaqyam | aqgnirmAq tasmAqdena#soq gAr.ha#patyaHq pramu#~jcatu cakRuqma yAni# duShkRuqtA | yena# triqto a#rNaqvAn 
ni#rbaqBUvaq yenaq sUryaqM tama#so nirmuqmoca# | yenendroq viSvAq aja#hAqdarA#tIqstenAqhaM jyoti#ShAq jyoti#rAnaSAqna A$kShi | yat kusI#daqmapra#tIttaqM mayeqha yena# yaqmasya# niqdhinAq carA#mi | eqtattada#gne anRuqNo Ba#vAmiq jIva#nneqva pratiq tatte# dadhAmi | 
"yanmayi# mAqtA{17}" "yadA# piqpeShaq{18}" "yadaqntari#kShaqM{19}" "~MyadAqSasA{20} "&ti#krAmAmi{21}" "triqte deqvA{22}" 
"diqvi jAqtA{23}" "yadApa#{24}" "iqmaM me# varuNaq{25}" "tattvA# yAmiq{26}" "tvaM no# agneq{27}" "satvaM no# agneq{28}"
"tvama#gne aqyAsi#{29}" | 3 (17)
(muqmuqgdhiq saqpta ca# (A3)

anuvaakaM -4
T.A. 2.4.1
yadadI$vyannRuqNamaqhaM baqBUvAdi#th sanvA saMjaqgaraq jane$ByaH | aqgnirmAq tasmAqdindra#Sca sam~MvidAqnau pramu#~jcatAm | yaddhastA$ByAM caqkaraq kilbi#ShANyaqkShANA$M ~Mvaqgnumu#paqjiGna#mAnaH | uqgraqmpaqSyA ca# rAShTraqBRuccaq tAnya#PsaqrasAq vanu#dattA-mRuqNAni# | ugra#MpaSyeq rAShTra#BRuqt kilbi#ShANiq yadaqkShavRu#ttaqmanu#dattameqtat | nenna# RuqNAnRuqNavaq ithsa#mAno yaqmasya# loqke 
adhi# rajjuqrAya# | "ava# teq heDaq{30}" "udu#ttaqma{31}" "miqmaM me# varuNaq{32}" "tattvA# yAmiq{33}" "tvaM no# agneq{34}" 
"satvaM no# agne{36}} | saMku#sukoq viku#suko nir.Ruqtho yaSca# nisvaqnaH | te&(1q)smad-yakShmaqmanA#gaso dUqrAd-dUqrama#cIcatam | 
nirya#kShmamacIcate kRuqtyAM nir.Ru#tiM ca ( ) | tenaq yo&(1q)smathsamRu#cCAtaiq tama#smaiq prasu#vAmasi | duqSSaq(gm)qsAqnuqSaq(gm)qsAByA$M GaqNenA#nuGaqNena# ca | tenAqnyo&(1q)&smath samRu#cCAtaiq tama#smaiq prasu#vAmasi | sam~Mvarca#sAq paya#sAq santaqnUBiqraga#nmahiq mana#sAq sa(gm) Siqvena# | tvaShTA# noq atraq vida#dhAtu rAqyo&nu#mArShTu taqnvo(1q) yad-vili#ShTam | 4 (15)
(kRuqtyAM nir.Ru#tiM caq pa~jca# ca (A4)

anuvaakaM -5
T.A. 2.5.1a
Ayu#ShTe viqSvato# dadhadaqyamaqgnirvare$NyaH | puna#ste prAqNa AyA#tiq parAq yakShma(gm)# suvAmi te | AqyuqrdA a#gne haqviSho# juShAqNo GRuqtapra#tIko GRuqtayo#niredhi | GRuqtaM pIqtvA madhuq cAruq gavya#M piqteva# puqtramaqBi ra#kShatAdiqmam | iqmama#gnaq Ayu#Sheq varca#se kRudhi tiqgmamojo# varuNaq sa(gm)Si#SAdhi | mAqtevA$smA aditeq Sarma# yacCaq viSve# devAq jara#daShTiqr yathA&sa#t | agnaq AyU(gm)#Shi 
pavasaq AsuqvorjaqmiSha#M ca naH | Aqre bA#dhasva duqcCunA$m | agneq pava#svaq svapA# aqsme varca#H suqvIrya$m | 
dadha#d raqyiM mayiq poSha$m | 5.1a (10)

T.A. 2.5.1b
aqgnir. RuShiHq pava#mAnaqH pA~jca#janyaH puqrohi#taH | tamI#mahe mahAgaqyam | agne# jAqtAn praNu#dA naH saqpatnAqn pratyajA#tA~jjAtavedo nudasva | aqsme dI#dihi suqmanAq ahe#Daq~jCarma#nte syAma triqvarU#tha uqdBau | saha#sA jAqtAn praNu#dA naH saqpatnAqn pratyajA#tA~jjAtavedo nudasva | 
adhi# no brUhi sumanaqsyamA#no vaqya(gg) syA#maq praNu#dA naH saqpatnAn# | agneq yo noq&Bitoq janoq vRukoq vAroq jiGA(gm)#sati | tA(gg)stvaM ~MvRu#traha~jjahiq vasvaqsmaByaqmA Ba#ra | agneq yo no#&BiqdAsa#ti samAqno yaScaq niShTyaH# | taM ~Mvaqya(gm) saqmidha#M kRuqtvA tuBya#maqgne&pi#dadhmasi | 5.1b (10)

T.A. 2.5.1c
yo naqH SapAqdaSa#patoq yaSca# naqH Sapa#taqH SapA$t | uqShAScaq tasmai# niqmrukcaq sarva#M pAqpa(gm) samU#hatAm | yo na#H saqpatnoq yo raNoq marto#&BiqdAsa#ti devAH | iqdhmasye#va praqkShAya#toq mA tasyocCe#Shiq kiMcaqna | yo mAMdveShTi# jAtavedoq yaM cAqhaM dveShmiq yaScaq mAm | sarvAq(gg)qstAna#gneq sanda#haq yA(gg)ScAqhaM dveShmiq ye caq mAm | yo aqsmaBya#marAtIqyAd-yaSca# noq dveSha#teq janaH# | nindAqdyo aqsmAn diPsA$ccaq sarvAq(gg)qstAnma#ShmaqShA ku#ru | sa(gm)Si#taM meq brahmaq sa(gm)Si#taM ~MvIqryAM (1q) bala$m | sa(gm)Si#taM kShaqtraM me# jiqShNu yasyAqhamasmi# puqrohi#taH ( ) | ude#ShAM bAqhU a#tiraqmud-varcoq athoq bala$m | kShiqNomiq brahma#NAq&mitrAqnunna#yAmiq svA~M(2) aqham | punaqrmanaHq punaqrAyu#rmaq AgAqt punaqScakShuHq punaHq Srotra#M maq AgAqt 
punaH# prAqNaH punaqrAdhI#taM maq AgA$t | vaiqSvAqnaqro me&da#bdhastanUqpA ava#bAdhatAM duriqtAniq viSvA$ | 5.1c (14)
(poSha#M - dadhmasi - puqrohi#taScatvAri# ca) (A5)

T.A. 2.6.1a
vaiqSvAqnaqrAyaq prati#vedayAmoq yadI#nRuqNa(gm) sa#~ggaqro deqvatA#su | sa eqtAn pASA$n praqmucaqn prave#daq sa no# mu~jcAtu duriqtAdavaqdyAt | vaiqSvAqnaqraH pava#yAnnaH paqvitraiqryath sa#~ggaqra-maqBidhAvA$myAqSAm | anA#jAnaqn mana#sAq yAca#mAnoq yadatrainoq avaq tath su#vAmi | aqmI ye suqBage# diqvi viqcRutauq nAmaq tAra#ke | prehAmRuta#sya yacCatA-meqtad-ba#ddhakaqmoca#nam | viji#hIrShva loqkAn
kRu#dhi baqndhAn mu#~jcAsiq baddha#kam | yone#rivaq pracyu#toq garBaqH sarvA$n paqtho a#nuShva | sa pra#jAqnan prati#gRuBNIta viqdvAn praqjApa#tiH prathamaqjA Ruqtasya# | aqsmABi#rdaqttaM jaqrasa#H paqrastAqdacCi#nnaqM tantu#manuq saMca#rema | 6.1a (10)

anuvaakaM - 6
T.A. 1.2.6b
taqtaM tantuqmanvekeq anuq saMca#rantiq yeShA$M daqttaM pitryaqmAya#navat | aqbaqndhvekeq dada#taH praqyacCAqd-
dAtuqcce-cCaqknavAq(gm)q saH svaqrga e#ShAm | Ara#BethAqmanuq sa(gm)ra#BethA(gm) samAqnaM panthA#mavatho GRuqtena# | yadvA$M pUqrtaM pari#viShTaqM ~Myadaqgnau tasmaiq gotrA#yeqha jAyA#patIq sa(gm)ra#BethAm | yadaqntari#kShaM pRuthiqvImuqta dyAM ~MyanmAqtara#M piqtara#M ~MvA jihi(gm)siqma | aqgnirmAq tasmAqdena#soq gAr.ha#patyaq unno# neShad-duriqtA yAni# cakRuqma | BUmi#rmAqtA&di#tirno jaqnitraqM 
BrAtAqntari#kSha-maqBiSa#sta enaH | dyaurnaH# piqtA pi#tRuqyAcCaM Ba#vAsi jAqmi miqtvA mA vi#vithsi loqkAt | yatra# suqhArda#H suqkRutoq mada#nte viqhAyaq roga#M taqnvA(1q)(gg)q svAyA$m | aqSloqNA~ggaiqrahru#tAH svaqrge tatra# paSyema piqtara#M ca puqtram ( ) | yadannaqmadmyanRu#tena devA dAqsyannadA$syannuqta vA# kariqShyann | yad-deqvAnAqM cakShuqShyAgoq astiq yadeqva kiMca# pratijagrAqhamaqgnirmAq tasmA#danRuqNaM kRu#Notu | yadannaqmadmi# bahuqdhA virU#paqM ~MvAsoq hira#Nyamuqta gAmaqjAmavi$m | yad-deqvAnAqM cakShuqShyAgoq astiq yadeqva ki~jca# pratijagrAqhamaqgnirmAq tasmA#danRuqNaM kRu#Notu | yaqnmayA# mana#sA vAqcAq kRuqtaqmenaH# kadAqcana | sarvasmA$n meDi#to moqgdhiq tva(gm) hi vettha# yathAtaqtham | 6.1b (16)
(caqreqmaq - puqtra(gm) ShaTca#) (A6)

anuvaakaM - 7
T.A. 2.7.1
vAta#raSanA haq vA RuSha#yaH SramaqNA Uqrdhvama#nthiqno ba#BUvuqstA-nRuSha#yoq&rtha-mA#yaq(gg)qste niqlAya#-macaraq(gg)qste-&nu#praviSuH kUSmAqNDAniq tA(gg)-steShvanva#vinda-~jCraqddhayA# caq tapa#sA caq tAnRuSha#yo&buvan kaqthA niqlAya#M caraqthetiq ta RuShI#nabruvaqnnamo# vo&stu Bagavantoq&smin dhA$mniq kena# vaH saparyAqmetiq tAnRuSha#yo&bruvan paqvitra#M no brUtaq yenA#reqpasa#H syAqmetiq ta eqtAni# sUqktAnya#paSyaqnq. yad-de#vA devaqheDa#naqM ~MyadadI$vyannRuqNamaqhaM baqBUvAyu#ShTe viqSvato# dadhaqdityeqtairAjya#M juhuta vaiSvAnaqrAyaq prati#vedayAmaq ityupa#tiShThataq yada#rvAqcInaqmeno$ BrUNahaqtyAyAqstasmA$n mokShyadhvaq itiq ta eqtaira#juhavuqste&reqpaso#&Bavan karmAqdiShveqtair-ju#huyAt pUqto de#valoqkAn thsama#Snute | 7 (1)
(No Korvai for this Anuvaakam) (A7)

anuvaakaM - 8
T.A. 2.8.1
kUqSmAqNDair ju#huyAqd-yo&pU#ta ivaq manye#taq yathA$ steqno yathA$ BrUNaqhaivameqSha Ba#vatiq yo&yonauq reta#H siq~jcatiq yada#rvAqcInaqmeno$ BrUNahaqtyAyAqstasmA$n mucyateq yAvaqdeno# dIqkShAmupai#ti dIkShiqta eqtaiH sa#taqti ju#hoti sam~MvathsaqraM dI$kShiqto Ba#vati sam~MvathsaqrAdeqvAtmAna#M punIteq mAsa#M dIkShiqto Ba#vatiq yo mAsaqH sa sam~MvathsaqraH sa#m~MvathsaqrAdeqvAtmAna#M punIteq 
catu#rvi(gm)Satiq(gm)q rAtrI$rdIkShiqto Ba#vatiq catu#rvi(gm)Sati-rardhamAqsAH sa#m~MvathsaqraH sa#m~MvathsaqrAdeqvAtmAna#M punIteq dvAda#Saq rAtrI$rdIkShiqto Ba#vatiq dvAda#Saq mAsA$H sam~MvathsaqraH sa#m~MvathsaqrAdeqvAtmAna#M punIteq ShaD^rAtrI$rdIkShiqto Ba#vatiq ShaDvA 
Ruqtava#H sam~MvathsaqraH sa#m~MvathsaqrAdeqvAtmAna#M punIte tiqsro rAtrI$r-dIkShiqto Ba#vati triqpadA# gAyaqtrI gA#yatriqyA eqvAtmAna#M punIteq na mAq(gm)qsama#SnIyAqnna striyaqmupe#yAqnnoparyA#sItaq jugu#PseqtAnRu#tAqtpayo$ brAhmaqNasya# vraqtaM ~Mya#vAqgU rA#jaqnya#syAqmikShAq vaiSyaqsyAtho# sauqmye&pya#dhvaqra eqtadvraqtaM brU#yAqd yadiq manye#-topaqdasyAqmItyo#daqnaM 
dhAqnAH saktU$M GRuqtamityanu#vratayedAqtmano&nu#padAsAya | 8 (1)
(No Korvai for this Anuvaakam) (A8)

anuvaakaM - 9
T.A. 2.9.1
aqjAn. haq vai pRuSnI(gg)#stapaqsyamA#nAqn brahma# svayaqMBva#ByAna#r.Shaqtta RuSha#yo&Bavaqn tadRuShI#NA-mRuShiqtvaM tAM deqvatAqmupA#tiShThanta yaqj~jakA#mAqsta eqtaM bra#hmayaqj~ja-ma#paSyaqn-tamA&ha#raqn-tenA#yajantaq yadRuqco&dhyagI#Shataq tAH paya#
Ahutayo deqvAnA#maBavaqnq. yad-yajU(gm)#Shi GRuqtAhu#tayoq yath sAmA#niq somA#hutayoq yadatha#rvA~ggiqrasoq madhvA#hutayoq 
yadbrA$hmaqNAnI#tihAqsAn-pu#rAqNAniq kalpAqn gAthA# nArASaq(gm)qsIrme#dAhuqtayo# deqvAnA#-maBavaqntABiqH kShudha#M 
pAqpmAnaq-mapA$Gnaqn-napa#hatapApmAno deqvAH svaqrgaM ~MloqkamA#yaqn brahma#NaqH sAyu#jyaq-mRuSha#yo&gacCan | 9 (1)
(No Korvai for this Anuvaakam) (A9)

anuvaakaM - 10
T.A. 2.10.1
pa~jcaq vA eqte ma#hAyaqj~jAH sa#taqti pratA#yante sataqti santi#ShThante devayaqj~jaH pi#tRuyaqj~jo BU#tayaqj~jo ma#nuShyayaqj~jo bra#hmayaqj~ja itiq yadaqgnau juqhotyaqpi saqmidhaqM tad-de#vayaqj~jaH santi#ShThateq yat piqtRuBya#H svaqdhA kaqrotyapyaqpastat pi#tRuyaqj~jaH santi#ShThateq 
yad-BUqteByo# baqli(gm) hara#tiq tad-BU#tayaqj~jaH santi#ShThateq yadbrA$hmaqNeByo&nnaqM dadA#tiq tanma#nuShyayaqj~jaH santi#ShThateq 
yathsvA$dhyAqya-madhI#yIq-taikA#mapyRuqcaM ~MyajuqH-sAma# vAq tadbra#hmayaqj~jaH santi#ShThateq yadRuqco&dhI#teq paya#saHq kUlyA# asya piqtRUn thsvaqdhA aqBiva#hantiq yad-yajU(gm)#Shi GRuqtasya# kUlyAq yath sAmA#niq soma# eByaH pavateq yadatha#rvA~ggiqrasoq madho$H kUlyAq yadbrA$hmaqNA-nI#tihAqsAn-pu#rAqNAniq kalpAqn gAthA# nArASaq(gm)qsIr-meda#saqH kUlyA# asya piqtRUnth svaqdhA aqBiva#hantiq yadRuqco&dhI#teq paya# AhutiBireqva tad-deqvA(gg)sta#rpayatiq yad-yajU(gm)#Shi GRuqtAhu#tiBiqryath sAmA#niq somA#hutiBiqr-yadatha#rvA~ggiqrasoq madhvA#hutiBiqr-yadbrA$hmaqNA-nI#tihAqsAn-pu#rAqNAniq kalpAqn gAthA# nArASaq(gm)qsIr-me#dAhuqtiBi#reqva tad-deqvA(gg)sta#rpayatiq ta e#nan tRuqptA Ayu#ShAq teja#sAq varca#sA SriqyA yaSa#sA brahmavarcaqsenAqnnAdye#na ca tarpayanti | 10 (1)
(No Korvai for this Anuvaakam) (A10)

anuvaakaM - 11
T.A. 2.11.1
braqhmaqyaqj~jena# yaqkShyamA#NaHq prAcyA$M diqSi grAmAqdaCa#dirdaqrq.Sa udI$cyAM prAgudIqcyAM ~Mvoqdita# Adiqtye 
da#kShiNaqta u#paqvIyo#paqviSyaq hastA#vavaqnijyaq trirAcA#meqddviH pa#riqmRujya# saqkRudu#paqspRuSyaq SiraqScakShu#ShIq nAsi#keq Srotreq hRuda#yamAqlaByaq yat trirAqcAma#tiq tenaq RucaH# prINAtiq yaddviH pa#riqmRuja#tiq tena yajU(gm)#Shiq yath saqkRudu#paqspRuSa#tiq tenaq sAmA#niq yacCiraqScakShu#ShIq dakShiNoqttaro pAqNi kRuqtvA nAsi#keq Srotreq hRuda#yamAqlaBa#teq tenAtha#rvA~ggiqraso$ brAhmaqNA-nI#tihAqsAn-pu#rAqNAniq kalpAqn gAthA# nArASaq(gm)qsIH prI#NAtiq darBA#NAM maqhadu#paqstIryoqpastha#M kRuqtvA prA~gAsI#naH svAdhyAqyamadhI#yItAqpAM ~MvA eqSha oSha#dhInAq(gm)q rasoq yad-daqrBAH sara#sameqva brahma# kurute dakShiNottaqrau pAqNI pAqdau kRuqtvA sapaqvitrAqvomitiq prati#padyata eqtadvai yaju#strayIM ~MviqdyAM pratyeqShA vAgeqtatpa#raqmamaqkSharaqM tadeqtadRuqcA&Byu#ktamRuqco aqkShare# paraqme vyo#maqnq. yasmi#n deqvA adhiq viSve# niSheqduryastanna vedaq kimRuqcA ka#riShyatiq ya ittadviqdusta iqme samA#sataq itiq trIneqva prAyu#~gktaq BUrBuvaqH sva#rityA#haiqtadvai vAqcaH saqtyaM ~Myadeqva vAqcaH saqtyaM tat prAyuq~gktAtha# sAviqtrIM gA#yaqtrIM triranvA#ha paqcCo$&rdharca#So&navAqna(gm) sa#viqtA SriyaH# prasaviqtA Sriya#meqvApnoqt yatho$ praqj~jAta#yaiqva pra#tiqpadAq CandA(gm)#siq prati#padyate | 11 (1)
(No Korvai for this Anuvaakam) (A11)

anuvaakaM -12
T.A. 2.12.1
grAmeq mana#sA svAdhyAqyamadhI#yItaq divAq nakta#M ~Mveqti ha# smAqha Sauqca A$hneqya uqtAra#Nyeq&bala# uqta vAqcota tiShTha#nnuqta vraja#nnuqtAsI#na uqta SayA#noq&dhIyI#taiqva svA$dhyAqyaM tapa#svIq puNyo# Bavatiq ya eqvaM ~MviqdvAnth svA$dhyAqyamadhI#teq namoq brahma#Neq namo# astvaqgnayeq namaH# pRuthiqvyai namaq oSha#dhIByaH | namo# vAqce namo# vAqcaspata#yeq namoq viShNa#ve 
bRuhaqte ka#romi | 12 (2)
(No Korvai for this Anuvaakam) (A12)

anuvaakaM - 13
T.A. 2.13.1
maqdhyandi#ne praqbalaqmadhI#yItAqsau Kaluq vAvaiSha A#diqtyo yadbrA$hmaqNastasmAqttar.hiq tekShNi#ShThaM tapatiq tadeqShA&Byu#ktA | ciqtraM deqvAnAqmuda#gAqdanI#kaqM cakShu#rmiqtrasyaq varu#NasyAqgneH | A&prAq dyAvA#pRuthiqvI aqntari#kShaq(gm)q sUrya# AqtmA jaga#tastaqsthuShaqScetiq sa vA eqSha yaqj~jaH saqdyaH pratA#yate saqdyaH santi#ShThateq tasyaq prAkhsAqyama#vaBRuqtho namoq brahma#Naq iti# paridhAqnIyAqM triranvA#hAqpa u#paqspRuSya# gRuqhAne#tiq tatoq yatkiMcaq dadA#tiq sA dakShi#NA | 13 (3)
(No Korvai for this Anuvaakam) (A13) 

anuvaakaM - 14
T.A. 2.14.1
tasyaq vA eqtasya# yaqj~jasyaq meGo# haviqrdhAna#M ~Mviqdyudaqgnirvaqr.qSha(gm) haqviH sta#nayiqtnur-va#ShaTkAqro yada#vaqsPUrja#tiq so&nu#vaShaTkAqro vAqyurAqtmA&mA#vAqsyA$ sviShTaqkRudya eqvaM ~MviqdvAnmeqGe vaqr.qShati# viqdyota#mAne staqnaya#tyavaqsPUrja#tiq pava#mAne vAqyAva#mAvAqsyA#yA(gg) svAdhyAqyamadhI#teq tapa# eqva tatta#pyateq tapo# hi svAdhyAqya ityu#ttaqmaM nAka(gm)# 
rohatyuttaqmaH sa#mAqnAnA$M Bavatiq yAva#nta(gm) haq vA iqmAM ~Mviqttasya# pUqrNAM dada#thsvaqrgaM ~MloqkaM ja#yatiq tAva#ntaM ~MloqkaM ja#yatiq BUyA(gm)#saM cAkShaqyyaM cApa# punarmRuqtyuM ja#yatiq brahma#NaqH sAyu#jyaM gacCati | 14 (1)
(No Korvai for this Anuvaakam) (A14)

anuvaakaM - 15
T.A. 2.15.1
tasyaq vA eqtasya# yaqj~jasyaq dvAva#nadhyAqyau yadAq&&tmA&Suciqr-yad-deqSaH samRu#ddhirdaivaqtAniq ya eqvaM ~MviqdvAn 
ma#hArAqtra uqShasyudi#teq vrajaq(gg)qstiShThaqn-nAsI#naqH SayA#noq&raNye$ grAmeq vA yAva#ttaqrasa(gg)# svAdhyAqyamadhI#teq 
sarvA$n ~MloqkA~jja#yatiq sarvA$n ~MloqkAna#nRuqNo&nuq saMca#ratiq tadeqShA&Byu#ktA | aqnRuqNA aqsminna#nRuqNAH para#smi(gg)stRuqtIye# loqke a#nRuqNAH syA#ma | ye de#vaqyAnA# uqta pi#tRuqyANAqH sarvA$n paqtho a#nRuqNA AkShI#yeqmetyaqgniM ~Mvai jAqtaM pAqpmA 
ja#grAhaq taMdeqvA Ahu#tIBiH pAqpmAnaqmapA$Gnaqn-nAhu#tInAM ~Myaqj~jena# yaqj~jasyaq dakShi#NABiqr-dakShi#NAnAM brAhmaqNena# brAhmaqNasyaq Cando#BiqH Canda#sA(gg) svAdhyAqyenApa#hatapApmA svAdhyAqyo# deqvapa#vitraqM ~MvA eqtattaM ~Myo&nU$th sRuqjatyaBA#go vAqci Ba#vaqtyaBA#go nAqke tadeqShA&Byu#ktA | yastiqtyAja# saKiqvidaq(gm)q saKA#yaqM na tasya# vAqcyapi# BAqgo a#sti | yadI(gm)# 
SRuqNotyaqlaka(gm)# SRuNotiq na hi praqveda# sukRuqtasyaq panthAqmitiq tasmA$th svAdhyAqyo&dhye#taqvyo# yaM ~Mya#M kraqtumadhI#teq tena# tenAsyeqShTaM Ba#vatyaqgner-vAqyo-rA#diqtyasyaq sAyu#jyaM gacCatiq tadeqShA&Byu#ktA | ye aqrvA~guqta vA# purAqNe veqdaM ~MviqdvA(gm)sa#maqBito# vadantyAdiqtyameqva te pari#vadantiq sarve# aqgniM dviqtIya#M tRuqtIya#M ca haq(gm)qsamitiq yAva#tIqrvai deqvatAqstAH 
sarvA# vedaqvidi# brAhmaqNe va#santiq tasmA$d brAhmaqNeByo# vedaqvidByo# diqvedi#veq nama#skuryAqnnASlIqlaM kI$rtayedeqtA eqva deqvatA$H prINAti | 15 (6)
(No Korvai for this Anuvaakam) (A15)

anuvaakaM - 16
T.A. 2.16.1
ricya#ta ivaq vA eqSha preva ri#cyateq yo yAqjaya#tiq prati# vA gRuqhNAti# yAqjayi#tvA pratigRuqhya vA&na#SnaqntriH svA$dhyAqyaM 
~MveqdamadhI#yIta trirAqtraM ~MvA# sAviqtrIM gA#yaqtrI-maqnvAti#recayatiq varoq dakShi#NAq vare#Naiqva vara(gg)# spRuNotyAqtmA hi varaH# | 16 (1)
(No Korvai for this Anuvaakam) (A16) 

anuvaakaM - 17
T.A. 2.17.1
duqhe haq vA eqSha CandA(gm)#siq yo yAqjaya#tiq sa yena# yaj~jakraqtunA# yAqjayeqth so&ra#NyaM paqretya# Sucau deqSe 
svA$dhyAqya-meqvainaq-madhI#yannAsIqta tasyAqnaSa#naM dIqkShA sthAqnamu#paqsadaq Asa#na(gm) suqtyA vAgjuqhUrmana# upaqBRuddhRuqtirdhruqvA prAqNo haqviH sAmA$dhvaqryuH sa vA eqSha yaqj~jaH prAqNada#kShiqNo&na#ntadakShiNaqH samRu#ddhataraH | 17 (1)
(No Korvai for this Anuvaakam) (A17) 

anuvaakaM - 18
T.A. 2.18.1
kaqtiqdhA&va#kIrNI praviqSati# catuqrdhetyA#hur-brahmavAqdino# maqrutaH# prAqNairindraqM bale#naq bRuhaqspati#M brahmavarcaqsenAqgnimeqveta#reNaq sarve#Naq tasyaiqtAM prAya#ScittiM ~MviqdA~jca#kAra sudeqvaH kA$Syaqpo yo bra#hmacAqrya#vaqkire#damAvAqsyA#yAq(gm)q rAtryA#maqgniM praqNIyo#pasamAqdhAyaq dvirAjya#syopaqGAta#M juhotiq kAmAva#kIrNoq&smyava#kIrNo&smiq kAmaq kAmA#yaq svAhAq kAmABi#drugdhoq&smyaBi#drugdho&smiq kAmaq kAmA#yaq svAhetyaqmRutaqM ~MvA Ajya#maqmRuta#meqvAtman dha#tte huqtvA praya#tA~jjaqliH kavA#tirya~g~gaqgnimaqBi ma#ntrayetaq saM mA# si~jcantu 
maqrutaqH samindraqH saMbRuhaqspatiH# | saM mAq&yamaqgniH si#~jcaqtvAyu#ShA caq bale#naq cAyu#ShmantaM karotaq metiq prati# hAsmai maqrutaH# prAqNAn da#dhatiq pratIndroq balaqM pratiq bRuhaqspati#r brahmavarcaqsaM pratyaqgniriqtaraqthsarvaq(gm)q sarva#tanurBUqtvA sarvaqmAyu#retiq triraqBima#ntrayetaq triSha#tyAq hi deqvA yo&pU#ta ivaq manye#taq sa iqtthaM ju#huyAdiqttha-maqBima#ntrayetaq punI#ta 
eqvAtmAnaq-mAyu#reqvAtman dha#tteq varoq dakShi#NAq vare#Naiqva vara(gg)# spRuNotyAqtmA hi varaH# | 18 (2)
(No Korvai for this Anuvaakam) (A18)

anuvaakaM - 19
T.A. 2.19.1
BUH prapa#dyeq BuvaqH prapa#dyeq svaH# prapa#dyeq BUrBuvaqHsvaH# prapa#dyeq brahmaq prapa#dye brahmakoqSaM prapa#dyeq&mRutaqM prapa#dye&mRutakoqSaM prapa#dye caturjAqlaM bra#hmakoqSaM ~MyaM mRuqtyurnAvaqpaSya#tiq taM prapa#dye deqvAn prapa#dye devapuqraM prapa#dyeq parI#vRutoq varI#vRutoq brahma#NAq varma#NAq&haM teja#sAq kaSya#pasyaq yasmaiq namaqstacCiroq dharmo# mUqrdhAna#M braqhmotta#rAq hanu#ryaqj~jo&dha#rAq viShNuqrq. hRuda#ya(gm) sam~MvathsaqraH praqjana#namaqSvinau# pUrvaqpAdA#vaqtrirmadhya#M 
miqtrAvaru#NA vaparaqpAdA#vaqgniH pucCa#sya prathaqmaM kANDaqM tataq indraqstataH# praqjApa#tiqraBa#yaM catuqrtha(gm) sa vA eqSha 
diqvyaH SA$kvaqraH SiSu#mAraqsta(gm) haq ya eqvaM ~MvedApa# punarmRuqtyuM ja#yatiq jaya#ti svaqrgaM ~MloqkaM nAdhvaniq pramI#yateq nAPsu pramI#yayeq   nAgnau pramI#yateq nAnaqpatyaH# pramIqyate# laqGvAnno# Bavati dhruqvastvama#si dhruqvasya kShi#tamasiq tvaM BUqtAnAqmadhi#patirasiq tvaM BUqtAnAq(gg)q SreShTho#&siq tvAM BUqtAnyupa# paqryAva#rtanteq nama#steq namaqH sarva#M teq **namoq nama# H | 
[Pada BethaM - namoq nama#H SiSukumArAyaq nama#H ] 19 (1)
 (No Korvai for this Anuvaakam) (A19)

anuvaakaM - 20
T.A. 2.20.1
namaqH prAcyai# diqSe yASca# deqvatA# eqtasyAqM prati#vasantyeq tABya#Scaq namoq namo dakShi#NAyai diqSe yASca# deqvatA# eqtasyAqM prati#vasantyeq tABya#Scaq namoq namaqH pratI$cyai diqSe yASca# deqvatA# eqtasyAqM prati#vasantyeq tABya#Scaq namoq namaq udI$cyai diqSe yASca# deqvatA# eqtasyAqM prati#vasantyeq tABya#Scaq namoq nama# UqrdhvAyai# diqSe yASca# deqvatA# eqtasyAqM prati#vasantyeq
tABya#Scaq namoq namo&dha#rAyai diqSe yASca# deqvatA# eqtasyAqM prati#vasantyeq tABya#Scaq namoq namo#&vAntaqrAyai# diqSe yASca# deqvatA# eqtasyAqM prati#vasantyeq tABya#Scaq namoq namo ga~ggAyamunayormadhye ye# vasaqntiq te me prasannAtmAnasciraM jIvitaM ~Mva#rdhayaqntiq namo ga~ggAyamunayIrmuni#ByaScaq namoq namo ga~ggAyamunayIrmuni#ByaScaq namaH | 20 (1)
 (No Korvai for this Anuvaakam) (A20)

(sahaq - rakShA(gm)#siq - yad de#vAH saqptada#Saq - yadadI$vyaqn pa~jca#daSAq - yu#ShTeq catu#stri(gm)Sad - vaiSvAnaqrAyaq ShaDvi(gm)#Satiqr-
vAta#raSanA ha - kuSmAqNDai- raqjAn. haq - pa~jca# - brahmayaqj~jenaq - grAme# - maqdhyandi#neq - tasyaq vai meghaq - stasyaq vai dvau  -
ricya#te - duqhe ha# - katiqdhA&va#kIrNIq - BUr - namaqH prAcyai# vi(gm)SaqtiH )

(saha# vai - muni#ByaScaq namaH )

| hari#H om | 

| kRuShNa yajurvedIya taittirIya brAhmaNe AraNyake dvitIyaH prapAThakaH samAptaH |

====================

T.A. 2.3.1 - "yanmayi# mAqtA{17}" 
==========================
yanmayi# mAqtA garBe# saqti | ena#ScaqkAraq yatpiqtA | aqgnirmAq tasmAqdena#saH || {17}
({14} appearing in T.B.3.7.12.3)
-------------------------------------------------------
T.A. 2.3.1 - "yadA# piqpeShaq{18}" "yadaqntari#kShaqM{19}" 
"~MyadAqSasA{20} "&ti#krAmAmi{21}" "triqte deqvA{22}" 
==================================================
yadA# piqpeSha# mAqtara#M piqtara$M | puqtraH pramu#ditoq dhayann# | 
ahi(gm)#sitau piqtarauq mayAq tat | tada#gne anRuqNo Ba#vAmi || {18}
({18} appearing in T.B.3.7.12.4)

yadaqntari#kShaM pRuthiqvImuqta dyAM | yanmAqtara#M piqtara#M ~MvA jihi(gm)siqma | 
aqgnirmAq tasmAqdena#saH || {19}
({19} appearing in T.B.3.7.12.4)

yadAqSasA# niqSasAq yatpa#rAqSasA$ | yadena#Sca kRuqmA nUta#naqM ~Myatpu#rAqNaM | 
aqgnirmAq tasmAqdena#saH || {20}
({20} appearing in T.B.3.7.12.4)

ati#krAmAmi duriqtaM ~Myadena#H | jahA#mi riqpraM pa#raqme saqdhasthe$ | 
yatraq yanti# suqkRutoq nApi# duqShkRuta#H | tamAro#hAmi suqkRutAqM nu loqkaM || {21}
({21} appearing in T.B.3.7.12.5)

triqte deqvA a#mRujataiq-tadena#H | triqta eqtanma#nuqShye#Shu mAmRuje | 
tato# mAq yadiq kiMci#dAnaqSe | aqgnirmAq tasmAqdena#saH || {22}
({22} appearing in T.B.3.7.12.5)
-----------------------------------------------------
T.A. 2.3.1 - "diqvi jAqtA{23}" "yadApa#{24}" 
==========================
diqvi jAqtA aqPsu jAqtAH | yA jAqtA oSha#dhIByaH | 
athoq yA a#gniqjA Apa#H | tA na#H Sundhantuq Sundha#nIH || {23}
 
yadApoq nakta#M duriqtaM carA#ma | yadvAq divAq nUta#naqM ~Myatpu#rAqNaM | 
hira#Nya-varNAqstataq utpu#nIta naH || {24}
(Both {23}  and {24] appearing in T.B.3.7.12.6)
---------------------------------------------------------------------

T.A. 2.3.1 -"iqmaM me# varuNaq{25}" "tattvA# yAmiq{26}" 
=========================
iqmaM me# varuNa SrudhIq hava#maqdyA ca# mRuDaya | tvAma#vaqsyurA ca#ke || {25}

tattvA# yAmiq brahma#NAq vanda#mAnaq-stadA SA$steq yaja#mAno haqvirBi#H | 
ahe#DamAno varuNeqha boqdhyuru#Sasaq mA naq AyuqH pramo#ShIH || {26} 

( Both {25}  and {26] appearing in T.S.2.1.11.6)
-------------------------------------------------------------

T.A. 2.3.1 -"tvaM no# agneq{27}" "satvaM no# agneq{28}"
================================
tvaM no# agneq varu#Nasya viqdvAn deqvasyaq heDo&va# yAsi sIShThAH | 
yaji#ShThoq vahni# tamaqH SoSu#cAnoq viSvAq dveShA#siq pramu#mugdhyaqsmat || {27}

sa tvaMno# agne&vaqmo Ba#voqtI nedi#ShTho aqsyA uqShasoq vyu#ShTau | 
ava# yakShva noq varu#Naqq rarA#No vIqhi mRu#DIqka suqhavo# na edhi || {28}

( Both {27}  and {28] appearing in T.S.2.5.12.3)
-------------------------------------------------------------
T.A. 2.3.1 - "tvama#gne aqyAsi#{29}" 
============================
tvama#gne aqyA&si# | aqyA sanmana#sA hiqtaH | aqyA san.haqvyamU#hiShe | 
aqyA no# dhehi BeShaqjam | iqShTo aqgnirAhu#taH | svAhA#kRutaH pipartu naH | 
svaqgA deqveBya# iqdaM nama#H || {29}
({29} appearing in T.B.2.4.1.9 )
-----------------------------------------------------------

T.A. 2.4.1 - "ava# teq heDaq{30}"  "udu#ttaqma{31}"
=====================================
ava# teq heDo# varuNaq namo#Biqrava# yaqj~jeBi#rImahe haqvirBi#H | 
kShaya#nnaqsmaBya#masura pracetoq rAjaqnnenA(gm)#si SiSrathaH kRuqtAni# || {30}
 
udu#ttaqmaM ~Mva#ruNaq pASa#maqsmadavA#&dhaqmaM ~Mvima#dhyaqma(gg) Sra#thAya | 
athA# vaqyamA#ditya vraqte tavA&nA#gasoq adi#taye syAma || {31}
(Both {30} and {31} appearing in T.S.1.5.11.3)
-------------------------------------------------
T.A. 2.4.1 - "miqmaM me# varuNaq{32}
=========================== 
iqmaM me# varuNa SrudhIq hava#maqdyA ca# mRuDaya | tvAma#vaqsyurA ca#ke || {32}
({32] appearing in T.S.2.1.11.6)
------------------------------------------------------------------------------
T.A. 2.4.1 - "tattvA# yAmiq{33}" 
==========================
{33} is same as {26} above
---------------------------------------------

T.A. 2.4.1 - "tvaM no# agneq{34}" 
=========================
{34} is same as {27} above
---------------------------------------------

T.A. 2.4.1 - "satvaM no# agne{35}
===============
{35} is same as {28} above
--------------------------------------------- 
PRASANAM 3 (ANU 21 ) (DASANI 52) (bhatta anu 21, dasani 53)
(261)page

tRutIyaH prapAThakaH - cAturhotracayanam	

anuvaakaM - 1
T.A.3.1.1
cittiqH sruk | ciqttamAjya$m | vAgvedi#H | AdhI#taM baqr.qhiH | keto# aqgniH | vij~jA#tamaqgniH | vAkpa#tiqr.qhotA$ | mana# upavaqktA | prAqNo haqviH | 
sAmA$dhvaqryuH ( ) | vAca#spate vidhe nAmann | viqdhema# teq nAma# | viqdhestva-maqsmAkaqM nAma# | vAqcaspatiqH soma#M pibatu | A&smAsu# nRuqmNaM dhAqthsvAhA$ | 1 (15)
(aqdhvaqryuH pa~jca ca) (A1)

anuvaakaM - 2
T.A.3.2.1
pRuqthiqvI hotA$ | dyaura#dhvaqryuH | ruqdro$&gnIt | bRuhaqspati#rupavaqktA | vAca#spate vAqco vIqrye#Na | saMBRu#tata-meqnAya#kShyase | yaja#mAnAyaq 
vArya$m | A suvaqskara#smai | vAqcaspatiqH soma#M pibati | jaqjanaqdindra#mindriqyAyaq svAhA$ | 2 (10)
(pRuqthiqvI hotAq daSa#) (A2)

anuvaakaM - 3
T.A.3.3.1
aqgnir. hotA$ | aqSvinA$&dhvaqryU | tvaShTAq&gnIt | miqtra u#pavaqktA | somaqH soma#sya puroqgAH | SuqkraH Suqkrasya# puroqgAH | 
SrAqtAsta# indraq somA$H | vAtA#per. havanaqSrutaqH svAhA$ | 3 (8)
(aqgnir. hotAq&ShTau) (A3)

anuvaakaM - 4
T.A.3.4.1
sUrya#M teq cakShu#H | vAta#M prAqNaH | dyAM pRuqShTham | aqntari#kShamAqtmA | a~ggai$r yaqj~jam | pRuqthiqvI(gm) SarI#raiH | vAca#spaqte&cCi#drayA vAqcA | acCi#drayA juqhvA$ | diqvi de#vAqvRudhaq(gm)q hotrAq mera#yasvaq svAhA$ | 4 (9)
(sUrya#M teq nava#) (A4)

anuvaakaM - 5
T.A.3.5.1
maqhAha#viqrq. hotA$ | saqtyaha#viradhvaqryuH | acyu#tapAjA aqgnIt | acyu#tamanA upavaqktA | aqnAqdhRuqShyaScA$ pratidhRuqShyaSca# yaqj~jasyA#Bigaqrau | aqyAsya# udgAqtA | vAca#spate hRudvidhe nAmann | viqdhema# teq nAma# | viqdhestvamaqsmAkaqM nAma# | 
vAqcaspatiqH soma#mapAt ( ) | mA daivyaqstantuqH Cediq mA ma#nuqShya#H | namo# diqve | nama#H pRuthiqvyai svAhA$ | 5 (13)
(aqpAqt trINi# ca) (A5)

anuvaakaM - 6
T.A.3.6.1
vAgGotA$ | dIqkShA patnI$ | vAto$&dhvaqryuH | Apo#&BigaqraH | mano# haqviH | tapa#si juhomi | BUrBuvaqssuva#H | brahma# svayaqmBu | 
brahma#Ne svayaqmBuveq svAhA$ | 6 (9)
(vAgGotAq nava#) (A6)

anuvaakaM - 7
T.A.3.7.1
brAqhmaqNa eka#hotA | sa yaqj~jaH | sa me# dadAtu praqjAM paqSUn puShTiqM ~MyaSa#H | yaqj~jaSca# me BUyAt | aqgnir dviho#tA | sa BaqrtA | 
sa me# dadAtu praqjAM paqSUn puShTiqM ~MyaSa#H | BaqrtA ca# me BUyAt | pRuqthiqvI triho#tA | sa pra#tiqShThA | 7 (10)

T.A.3.7.2
sa me# dadAtu praqjAM paqSUn puShTiqM ~MyaSa#H | praqtiqShThA ca# me BUyAt | aqntari#kShaqM catu#r.hotA | sa viqShThAH | sa me# dadAtu praqjAM paqSUn puShTiqM ~MyaSa#H | viqShThASca# me BUyAt | vAqyuH pa~jca#hotA | sa prAqNaH | sa me# dadAtu praqjAM paqSUn puShTiqM ~MyaSa#H | 
prAqNaSca# me BUyAt | 8 (10)

T.A.3.7.3
caqndramAqH ShaDDho#tA | sa RuqtUn ka#lpayAti | sa me# dadAtu praqjAM paqSUn puShTiqM ~MyaSa#H | Ruqtava#Sca me kalpantAm | anna(gm)# saqptaho#tA | sa prAqNasya# prAqNaH | sa me# dadAtu praqjAM paqSUn puShTiqM ~MyaSa#H | prAqNasya# ca me prAqNo BU#yAt | dyauraqShTaho#tA | 
so#&nAdhRuqShyaH | 9 (10)

T.A.3.7.4
sa me# dadAtu praqjAM paqSUn puShTiqM ~MyaSa#H | aqnAqdhRuqShyaSca# BUyAsam | Aqdiqtyo nava#hotA | sa te#jaqsvI | sa me# dadAtu praqjAM paqSUn puShTiqM ~MyaSa#H | teqjaqsvI ca# BUyAsam | praqjApa#tiqr daSa#hotA | sa iqda(gm) sarva$m | sa me# dadAtu praqjAM paqSUn puShTiqM ~MyaSa#H | 
sarva#M ca me BUyAt ( ) | 10 (10)
(praqtiqShThA - prAqNaSca# me BUyA - danAdhRuqShyaH - sarva#M ca me BUyAt) (A7)

(brAqhmaqNo yaqj~jo$&gnirBaqrtA pRu#thiqvI pra#tiqShThA&ntari#kShaM ~MviqShThA vAqyuH prAqNaScaqndramA# RuqtUnannaq(gm)q
sa prAqNasya# prAqNo dyaura#nAdhRuqShya A#diqtyaH sa te#jaqsvI praqjApa#tiqH sa iqda(gm) sarvaq(gm)q sarva#M ca me BUyAt)

anuvaakaM - 8
T.A.3.8.1
aqgnir yaju#rBiH | saqviqtA stomai$H | indra# ukthAmaqdaiH | miqtrAvaru#NAvAqSiShA$ | a~ggi#rasoq dhiShNi#yairaqgniBi#H | maqruta#H 
sadohavirdhAqnAByA$m | ApaqH prokSha#NIBiH | oSha#dhayo baqrq.hiShA$ | adi#tiqrvedyA$ | somo# dIqkShayA$ | 11 (10)

T.A.3.8.2
tvaShTeqdhmena# | viShNu#r yaqj~jena# | vasa#vaq Ajye#na | AqdiqtyA dakShi#NABiH | viSve# deqvA UqrjA | pUqShA sva#gAkAqreNa# | bRuhaqspati#H puroqdhayA$ | praqjApa#tirudgIqthena# | aqntari#kShaM paqvitre#Na | vAqyuH pAtrai$H ( ) | aqha(gg) SraqddhayA$ | 12 (11)
(dIqkShayAq - pAtraiqreka#M ca) (A8)

anuvaakaM - 9
T.A.3.9.1
senendra#sya | dhenAq bRuhaqspate$H | paqtthyA# pUqShNaH | vAgvAqyoH | dIqkShA soma#sya | pRuqthiqvya#gneH | vasU#nAM gAyaqtrI | 
ruqdrANA$M triqShTuk | AqdiqtyAnAqM jaga#tI | viShNo#ranuqShTuk | 13 (10)

T.A.3.9.2
varu#Nasya viqrAT | yaqj~jasya# paq~gktiH | praqjApa#teqranu#matiH | miqtrasya# SraqddhA | saqviqtuH prasU#tiH | sUrya#syaq marI#ciH | caqndrama#so rohiqNI | RuShI#NAmarundhaqtI | paqrjanya#sya viqdyut | cata#sroq diSa#H ( ) | cata#sro&vAntaradiqSAH | aha#Scaq rAtri#Sca | kRuqShiScaq vRuShTi#Sca | tviShiqScApa#citiSca | ApaqScauSha#dhayaSca | Urkca# sUqnRutA# ca deqvAnAqM patna#yaH | 14 (16)
(aqnuqShTug - diSaqH ShaTca#) (A9)

anuvaakaM - 10
T.A.3.10.1
deqvasya# tvA saviqtuH pra#saqve | aqSvino$r bAqhuByA$m | pUqShNo hastA$ByAqM prati#gRuhNAmi | rAjA$ tvAq varu#No nayatu devi dakShiNeq&gnayeq hira#Nyam | tenA#mRutaqtvama#SyAm | vayo# dAqtre | mayoq mahya#mastu pratigrahIqtre | ka iqdaM kasmA# adAt | kAmaqH kAmA#ya | kAmo# dAqtA | 15 (10)

T.A.3.10.2
kAma#H pratigrahIqtA | kAma(gm)# samuqdramAvi#Sa | kAme#na tvAq prati#gRuhNAmi | kAmaiqtatte$ | eqShA te# kAmaq dakShi#NA | uqttAqnastvA$&&~ggIraqsaH prati#gRuhNAtu | somA#yaq vAsa#H | ruqdrAyaq gAm | varu#NAqyASva$m | praqjApa#tayeq puru#Sham | 16 (10)

T.A.3.10.3
mana#veq talpa$m | tvaShTreq&jAm | pUqShNe&vi$m | nir.Ru#tyA aSvataragardaqBau | hiqmava#to haqstina$m | gaqndhaqrvAq-PsaqrABya#H -sragala~gkaraqNe | viSve$Byo deqveByo# dhAqnyam | vAqce&nna$m | brahma#Na odaqnam | saqmuqdrAyApa#H | 17 (10)

T.A.3.10.4
uqttAqnAyA$~ggIraqsAyAna#H | vaiqSvAqnaqrAyaq ratha$m | vaiqSvAqnaqraH praqtnathAq nAkaqmAru#hat | diqvaH pRuqShThaM Banda#mAnaH 
suqmanma#BiH | sa pU$rvaqvajjaqnaya#jjaqntaveq dhana$m | saqmAqnama#jmAq pari#yAtiq jAgRu#viH | rAjA$ tvAq varu#No nayatu devi dakShiNe vaiSvAnaqrAyaq ratha$m | tenA#mRutaqtvama#SyAm | vayo# dAqtre | mayoq mahya#mastu pratigrahIqtre ( ) | 18 (10)

T.A.3.10.5
ka iqdaM kasmA# adAt | kAmaqH kAmA#ya | kAmo# dAqtA | kAma#H pratigrahIqtA | kAma(gm)# samuqdramAvi#Sa | kAme#na tvAq prati#gRuhNAmi | 
kAmaiqtatte$ | eqShA te# kAmaq dakShi#NA | uqttAqnastvA$&&~ggIraqsaH prati#gRuhNAtu | 19 (9)
(dAqtA - puru#Shaq - mApa#H - pratigrahIqtre - *nava# ca) (A10)

anuvaakaM - 11
T.A.3.11.1
suqvarNa#M GaqrmaM pari#veda veqnam | indra#syAqtmAna#M daSaqdhA cara#ntam | aqntaH sa#muqdre mana#sAq cara#ntam | 
brahmA&nva#vindaqd daSa#hotAraqmarNe$ | aqntaH pravi#ShTaH SAqstA janA#nAm | ekaqH sanba#huqdhA vi#cAraH | Saqta(gm) SuqkrANiq yatraikaqM Bava#nti | sarveq vedAq yatraikaqM Bava#nti | sarveq hotA#roq yatraikaqM Bava#nti | saq mAna#sIna AqtmA janA#nAm | 20 (10)

T.A.3.11.2
aqntaH pravi#ShTaH SAqstA janA#nAq(gm)q sarvA$tmA | sarvA$H praqjA yatraikaqM Bava#nti | catu#r.hotAroq yatra# saqmpadaqM gacCa#nti deqvaiH | 
saq mAna#sIna AqtmA janA#nAm | brahmendra#maqgniM jaga#taH pratiqShThAm | diqva AqtmAna(gm)# saviqtAraqM bRuhaqspati$m | catu#r.hotAraM 
praqdiSo&nu# klRuqptam | vAqco vIqrya#M tapaqsA&nva#vindat | aqntaH pravi#ShTaM kaqrtAra#meqtam | tvaShTA#ra(gm) rUqpANi# vikuqrvanta#M 
vipaqScim | 21 (10)

T.A.3.11.3
aqmRuta#sya prAqNaM ~Myaqj~jameqtam | catu#r.hotRuNAmAqtmAna#M kaqvayoq nici#kyuH | aqntaH pravi#ShTaM kaqrtAra#meqtam | deqvAnAqM bandhuq nihi#taqM guhA#su | aqmRute#na klRuqptaM ~Myaqj~jameqtam | catu#r.hotRuNAmAqtmAna#M kaqvayoq nici#kyuH | SaqtaM niqyutaqH pari#vedaq viSvA# viqSvavA#raH | viSva#miqdaM ~MvRu#NAti | indra#syAqtmA nihi#taqH pa~jca#hotA | aqmRuta#M deqvAnAqmAyu#H praqjAnA$m | 22 (10)

T.A.3.11.4
indraq(gm)q rAjA#na(gm) saviqtAra#meqtam | vAqyorAqtmAna#M kaqvayoq nici#kyuH | raqSmi(gm) ra#SmIqnAM madhyeq tapa#ntam | Ruqtasya# paqde kaqvayoq nipA$nti | ya A$NDakoqSe Buva#naM biqBarti# | ani#rBiNNaqH sannatha# loqkAn. viqcaShTe$ | yasyA$NDakoqSa(gm) SuShma#mAqhuH prAqNamulba$m | tena# klRuqpto#&mRute#nAqhama#smi | suqvarNaqM koSaq(gm)q raja#sAq parI#vRutam | deqvAnA$M ~MvasuqdhAnI$M 
~MviqrAja$m | 23 (10)

T.A.3.11.5
aqmRuta#sya pUqrNAntAmu# kaqlAM ~Mvica#kShate | pAdaq(gm)q ShaDDho#tuqrna kilA#vi vithse | yenaqrtava#H pa~jcaqdhota klRuqptAH | uqta vA# ShaqDdhA manaqsota klRuqptAH | ta(gm) ShaDDho#tAramRuqtuBiqH kalpa#mAnam | Ruqtasya# paqde kaqvayoq nipA$nti | aqntaH pravi#ShTaM kaqrtAra#meqtam | aqntaScaqndrama#siq mana#sAq cara#ntam | saqhaiva santaqM na vijA#nanti deqvAH | indra#syAqtmAna(gm)# SataqdhA cara#ntam | 24 (10)

T.A.3.11.6
indroq rAjAq jaga#toq ya ISe$ | saqptaho#tA saptaqdhA viklRu#ptaH | pare#Naq tantu#M pariShiqcyamA#nam | aqntarA#diqtye mana#sAq 
cara#ntam | deqvAnAq(gm)q hRuda#yaqM brahmA&nva#vindat | brahmaiqtadbrahma#Naq ujja#BAra | aqrka(gg) Scota#nta(gm) sariqrasyaq madhye$ | 
A yasmin$thsaqpta pera#vaH | meha#nti bahuqlA(gg) Sriya$m | baqhvaqSvAmi#ndraq goma#tIm | 25 (10)

T.A.3.11.7
acyu#tAM bahuqlA(gg) Sriya$m | sa hari#rvasuqvitta#maH | peqrurindrA#ya pinvate | baqhvaqSvAmi#ndraq goma#tIm | acyu#tAM bahuqlA(gg) Sriya$m | mahyaqmindroq niya#cCatu | Saqta(gm) SaqtA a#sya yuqktA harI#NAm | aqrvA~gA yA#tuq vasu#BI raqSmirindra#H | prama(gm)ha#mANo bahuqlA(gg) Sriya$m | raqSmirindra#H 
saviqtA meq niya#cCatu | 26 (10)

T.A.3.11.8
GRuqtaM tejoq madhu#madindriqyam | mayyaqyamaqgnirda#dhAtu | hari#H pataq~ggaH pa#TaqrI su#paqrNaH | diqviqkShayoq naBa#sAq ya eti# | sa naq indra#H kAmavaqraM da#dAtu | pa~jcA#raM caqkraM pari#vartate pRuqthu | hira#NyajyotiH sariqrasyaq maddhye$ | aja#sraqM jyotiqrnaBa#sAq sarpa#deti | sa naq indra#H kAmavaqraM da#dAtu | saqpta yu#~jjantiq rathaqmeka#cakram | 27 (10)

T.A.3.11.9
ekoq aSvo# vahati saptanAqmA | triqnABi# caqkramaqjaraqmana#rvam | yeneqmA viSvAq Buva#nAni tasthuH | BaqdraM paSya#ntaq 
upa#seduqragre$ | tapo# dIqkShAmRuSha#yaH suvaqrvida#H | tata#H kShaqtraM balaqmoja#Sca jAqtam | tadaqsmai deqvA aqBi saM na#mantu | Sveqta(gm) raqSmiM bo#BuqjyamA#nam | aqpAM neqtAraqM Buva#nasya goqpAm | indraqM nici#kyuH paraqme vyo#mann | 28 (10)

T.A.3.11.10
rohi#NIH pi~ggaqlA eka#rUpAH | kShara#ntIH pi~ggaqlA eka#rUpAH | Saqta(gm) saqhasrA#Ni praqyutA#niq nAvyA#nAm | aqyaM ~MyaSSveqto raqSmiH | pariq sarva#miqdaM jaga#t | praqjAM paqSUn dhanA#ni | aqsmAka#M dadAtu | Sveqto raqSmiH pariq sarva#M baBUva | suvaqnmahya#M paqSUn. viqSvarU#pAn | paqtaq~ggamaqktamasu#rasya mAqyayA$ | 29 (10)

T.A.3.11.11
hRuqdA pa#Syantiq mana#sA manIqShiNa#H | saqmuqdre aqntaH kaqvayoq vica#kShate | marI#cInAM paqdami#cCanti veqdhasa#H | paqtaq~ggo vAcaqM mana#sA biBarti | tAM ga#ndhaqrvo#&vadaqd garBe# aqntaH | tAM dyota#mAnA(gg) svaqrya#M manIqShAm | Ruqtasya# paqde kaqvayoq nipA$nti | ye grAqmyAH paqSavo# viqSvarU#pAH | virU#pAqH santo# bahuqdhaika#rUpAH | aqgnistA(gm) agreq pramu#moktu deqvaH | 30 (10)

T.A.3.11.12
praqjApa#tiH praqjayA# sam~MvidAqnaH | vIqta(gg) stu#kestuke | yuqvamaqsmAsuq niya#cCatam | prapra# yaqj~japa#tiM tira | ye grAqmyAH paqSavo# viqSvarU#pAH | virU#pAqH santo# bahuqdhaika#rUpAH | teShA(gm)# saptAqnAmiqha ranti#rastu | rAqyaspoShA#ya suprajAqstvAya# suqvIryA#ya | ya A#raqNyAH paqSavo# viqSvarU#pAH | virU#pAqH santo# bahuqdhaika#rUpAH ( ) | 31 (10)

T.A.3.11.13
vAqyustA(gm) agreq pramu#moktu deqvaH | praqjApa#tiH praqjayA# sam~MvidAqnaH | iDA#yai sRuqptaM GRuqtava#ccarAcaqram | deqvA anva#vindaqnguhA# hiqtam | ya A#raqNyAH paqSavo# viqSvarU#pAH | virU#pAqH santo# bahuqdhaika#rUpAH | teShA(gm)# saptAqnAmiqha ranti#rastu | rAqyaspoShA#ya suprajAqstvAya# suqvIryA#ya | 32 (8)
(AqtmA janA#nAM - ~Mvikuqrvanta#M ~MvipaqSviM - praqjAnA$M - ~MvasuqdhAnI$M ~MviqrAjaqM - cara#ntaqM - goma#tIM - meq niya#cCaq - 
tveka#cakraqM - ~Mvyo#man - mAqyayA# - deqva - eka#rUpA - *aqShTau ca#) (A11)

anuvaakaM - 12
T.A.3.12.1
saqhasra#SIr.ShAq puru#ShaH | saqhaqsrAqkShaH saqhasra#pAt | sa BUmi#M ~MviqSvato# vRuqtvA | atya#tiShThad-daSA~gguqlam | puru#Sha eqveda(gm) sarva$m | 
yad-BUqtaM ~Myaccaq Bavya$m | uqtAmRu#taqtvasyeSA#naH | yadanne#nAtiqroha#ti | eqtAvA#nasya mahiqmA | atoq jyAyA(gg)#Scaq pUru#ShaH | 33 (10)

T.A.3.12.2
pAdo$&syaq viSvA# BUqtAni# | triqpAda#syAqmRuta#M diqvi | triqpAdUqrdhva udaiqtpuru#ShaH | pAdo$&syeqhABa#vAqt puna#H | tatoq viShvaq~g vya#krAmat | sAqSaqnAqnaqSaqne aqBi | tasmA$d viqrADa#jAyata | viqrAjoq adhiq pUru#ShaH | sa jAqto atya#ricyata | paqScAd BUmiqmatho# puqraH | 34 (10)

T.A.3.12.3
yatpuru#SheNa haqviShA$ | deqvA yaqj~jamata#nvata | vaqsaqnto a#syAsIqdAjya$m | grIqShma iqdhmaH SaqraddhaqviH | saqptAsyA#san pariqdhaya#H | 
triH saqpta saqmidha#H kRuqtAH | deqvA yad-yaqj~jaM ta#nvAqnAH | aba#dhnaqn puru#ShaM paqSum | taM ~Myaqj~jaM baqrq.hiShiq praukShann# | 
puru#ShaM jAqtama#graqtaH | 35 (10)

T.A.3.12.4
tena# deqvA aya#janta | sAqdhyA RuSha#yaScaq ye | tasmA$d yaqj~jAth sa#rvaqhuta#H | samBRu#taM pRuShadAqjyam | paqSU(gg)stA(gg)Sca#kre vAyaqvyAn# | AqraqNyAn grAqmyAScaq ye | tasmA$d yaqj~jAth sa#rvaqhuta#H | RucaqH sAmA#ni jaj~jire | CandA(gm)#si jaj~jireq tasmA$t | yajuq-stasmA#dajAyata | 36 (10)

T.A.3.12.5
tasmAqdaSvA# ajAyanta | ye ke co#BaqyAda#taH | gAvo# ha jaj~jireq tasmA$t | tasmA$ jjAqtA a#jAqvaya#H | yat puru#ShaqM ~Mvya#dadhuH | kaqtiqdhA vya#kalpayann | muKaqM kima#syaq kau bAqhU | kAvUqrU pAdA#vucyete | brAqhmaqNo$&syaq muKa#mAsIt | bAqhU rA#jaqnya#H kRuqtaH | 37 (10)

T.A.3.12.6
UqrU tada#syaq yad-vaiSya#H | paqdByA(gm) SUqdro a#jAyata | caqndramAq mana#so jAqtaH | cakShoqH sUryo# ajAyata | muKAqdindra#ScAqgniSca# | prAqNAd vAqyura#jAyata | nAByA# AsIdaqntari#kSham | SIqrShNo dyauH sama#vartata | paqdByAM BUmiqr diSaqH SrotrA$t | tathA# loqkA(gm) a#kalpayann | 38 (10)

T.A.3.12.7
vedAqhameqtaM puru#ShaM maqhAnta$m | Aqdiqtyava#rNaqM tama#saqstu pAqre | sarvA#Ni rUqpANi# viqcityaq dhIra#H | nAmA#ni kRuqtvA&Biqvadaqnq. yadAste$ | dhAqtA puqrastAqdyamu#dAjaqhAra# | SaqkraH praviqdvAn praqdiSaqScata#sraH | tameqvaM ~MviqdvAnaqmRuta# iqha Ba#vati | nAnyaH panthAq aya#nAya vidyate | yaqj~jena# yaqj~jama#yajanta deqvAH | tAniq dharmA#Ni prathaqmAnyA#sann ( ) | te haq nAka#M mahiqmAna#H sacante | yatraq pUrve# sAqdhyAH santi# deqvAH | 39 (12)
(puru#ShaH - puqro$ - &graqto# - &jAyata - kRuqto# - &kalpayan - nAsaqn dve ca#) (A12)
(jyAyAqnadhiq pUru#ShaH | aqnyatraq puru#ShaH )

anuvaakaM - 13
T.A.3.13.1
aqdByaH samBU#taH pRuthiqvyai rasA$cca | viqSvaka#rmaNaqH sama#vartaqtAdhi# | tasyaq tvaShTA# viqdadha#d-rUqpame#ti | tat puru#Shasyaq 
viSvaqmAjA#naqmagre$ | vedAqhameqtaM puru#ShaM maqhAnta$m | Aqdiqtyava#rNaqM tama#saqH para#stAt | tameqvaM ~MviqdvAnaqmRuta# iqha Ba#vati | 
nAnyaH panthA# vidyaqte&ya#nAya | praqjApa#tiScaratiq garBe# aqntaH | aqjAya#mAno bahuqdhA vijA#yate | 40 (10)

T.A.3.13.2
tasyaq dhIrAqH pari#jAnantiq yoni$m | marI#cInAM paqdami#cCanti veqdhasa#H | yo deqveByaq Ata#pati | yo deqvAnA$M puqrohi#taH | pUrvoq yo deqveByo# jAqtaH | namo# ruqcAyaq brAhma#ye | ruca#M brAqhmaM jaqnaya#ntaH | deqvA agreq tada#bruvann | yastvaiqvaM brA$hmaqNo viqdyAt | tasya# deqvA asaqnvaSe$ ( ) | 
hrISca# te laqkShmIScaq patnyau$ | aqhoqrAqtre pAqrSve | nakSha#trANi rUqpam | aqSvinauq vyAtta$m | iqShTaM ma#niShANa | aqmuM ma#niShANa | 
sarva#M maniShANa | 41 (17)
(jAqyaqteq - vaSe# saqpta ca#) (A13)

anuvaakaM - 14
T.A.3.14.1
BaqrtA san BriqyamA#No biBarti | eko# deqvo ba#huqdhA nivi#ShTaH | yaqdA BAqraM taqndraya#teq sa Bartu$m | niqdhAya# BAqraM punaqrasta#meti | 
tameqva mRuqtyumaqmRutaqM tamA#huH | taM BaqrtAraqM tamu# goqptAra#mAhuH | sa BRuqto BriqyamA#No biBarti | ya e#naqM ~Mveda# saqtyenaq Bartu$m | saqdyo jAqtamuqta ja#hAtyeqShaH | uqto jara#ntaqM na ja#hAqtyeka$m | 42 (10)

T.A.3.14.2
uqto baqhUnekaqmaha#rjahAra | ata#ndro deqvaH sada#meqva prArtha#H | yastadvedaq yata# AbaqBUva# | saqndhAM caq yA(gm) sa#ndaqdhe brahma#NaiqShaH | rama#teq tasmi#nnuqta jIqrNe SayA#ne | naina#M jahAqtyaha#ssu pUqrvyeShu# | tvAmApoq anuq sarvA$Scaranti jAnaqtIH | vaqthsaM paya#sA punAqnAH | tvamaqgni(gm) ha#vyaqvAhaq(gm)q samin$thse | tvaM BaqrtA mA#taqriSvA$ praqjAnA$m | 43 (10)

T.A.3.14.3
tvaM ~Myaqj~jastvamu# veqvAsiq soma#H | tava# deqvA havaqmAya#ntiq sarve$ | tvameko#&si baqhUnanuqpravi#ShTaH | nama#ste astu suqhavo# ma edhi | namo# vAmastu SRuNuqta(gm) hava#M me | prANA#pAnAvajiqra(gm) saqMcara#ntau | hvayA#mi vAqM brahma#NA tUqrtameta$m | yo mAM dveShTiq taM ja#hi taM ~MyuvAnA | prANA#pAnau sam~MvidAqnau ja#hitam | aqmuShyAsu#nAq mA saMga#sAthAM ( ) | 44 (10)

T.A.3.14.4
taM me# devAq brahma#NA sam~MvidAqnau | vaqdhAya# dattaqM tamaqha(gm) ha#nAmi | asa#jjajAna saqta Aba#BUva | yaM ~Mya#M jaqjAnaq sa u# goqpo a#sya | yaqdA BAqraM taqndraya#teq sa Bartu$m | paqrAsya# BAqraM punaqrasta#meti | tadvai tvaM prAqNo a#BavaH | maqhAnBoga#H praqjApa#teH | Buja#H kariqShyamA#NaH | yaddeqvAnprANa#yoq nava# ( ) | 45 (10)
(eka#M - praqjAnA$M - gasAthAqM - nava#) (A14)

anuvaakaM - 15
T.A.3.15.1
hariq(gm)q hara#ntaqmanu#yanti deqvAH | viSvaqsyeSA#naM ~MvRuShaqBaM ma#tIqnAm | brahmaq sarU#paqmanu# meqdamAgA$t | aya#naqM mA 
viva#dhIqr vikra#masva | mAcCi#do mRutyoq mA va#dhIH | mA meq balaqM ~MvivRu#hoq mA pramo#ShIH | praqjAM mA me# rIriShaq Ayu#rugra | nRuqcakSha#saM tvA haqviShA# vidhema | saqdyaSca#kamAqnAya# | praqveqpAqnAya# mRuqtyave$ | 46 (10)

T.A.3.15.2
prAsmAq ASA# aSRuNvann | kAme#nAjanayaqn puna#H | kAme#na meq kAmaq AgA$t | hRuda#yAqd^ddhRuda#yaM mRuqtyoH | yadaqmIShA#maqdaH priqyam | tadaitUpaq mAmaqBi | para#M mRutyoq anuq pare#hiq panthA$m | yasteq sva ita#ro devaqyAnA$t | cakShu#Shmate SRuNvaqte te$ bravImi | mA na#H praqjA(gm) rI#riShoq mota vIqrAn ( ) | pra pUqrvyaM mana#sAq vanda#mAnaH | nAdha#mAno vRuShaqBaM ca#r.ShaNIqnAm | yaH praqjAnA#mekaqrANmAnu#ShINAm | 
mRuqtyuM ~Mya#je prathamaqjAmRuqtasya# | 47 (14)
(mRuqtyave# - vIqrA(gg)ScatvAri# ca) (A15)

anuvaakaM - 16
T.A.3.16.1
taqraNi#r viqSvada#r.Sato jyotiqShkRuda#si sUrya | viSvaqmABA#si rocaqnam | uqpaqyAqmagRu#hIto&siq sUryA#ya tvAq BrAja#svata eqSha teq yoniqH sUryA#ya tvAq BrAja#svate | 48 (3)
(No Korvai for this anuvaakam) (A16)

anuvaakaM - 17
T.A.3.17.1
A pyA#yasva madintamaq somaq viSvA#BirUqtiBi#H | BavA# naH saqpratha#stamaH | 49 (2) 
(No Korvai for this anuvaakam) (A17)

anuvaakaM - 18
T.A.3.18.1
IqyuShTe ye pUrva#tarAqmapa#Syan vyuqcCantI#muqShasaqM martyA#saH | aqsmABi#rUq nu pra#tiqcakShyA#&BUqdo te ya#ntiq ye a#paqrIShuq paSyAn# | 50 (2)
(No Korvai for this anuvaakam) (A18)

anuvaakaM - 19
T.A.3.19.1
jyoti#ShmatIM tvA sAdayAmi jyotiqShkRuta#M tvA sAdayAmi jyotiqrvida#M tvA sAdayAmiq BAsva#tIM tvA sAdayAmiq jvala#ntIM tvA sAdayAmi malmalAqBava#ntIM tvA sAdayAmiq dIpya#mAnAM tvA sAdayAmiq roca#mAnAM tvA sAdayAqmyaja#srAM tvA sAdayAmi bRuqhajjyo#tiShaM tvA sAdayAmi boqdhaya#ntIM tvA sAdayAmiq jAgra#tIM tvA sAdayAmi | 51 (1)
(No Korvai for this anuvaakam) (A19)

anuvaakaM - 20
T.A.3.20.1
praqyAqsAyaq svAhA#&&yAqsAyaq svAhA# viyAqsAyaq svAhA# sam~MyAqsAyaq svAho$dyAqsAyaq svAhA#&vayAqsAyaq svAhA# Suqce svAhAq SekA#yaq svAhA# tapyaqtvai svAhAq tapa#teq svAhA$ brahmahaqtyAyaiq svAhAq sarva#smaiq svAhA$ | 52 (1) 
(No Korvai for this anuvaakam) (A20)

anuvaakaM - 21
T.A.3.21.1
ciqtta(gm) sa#ntAqnena# BaqM ~MyaqknA ruqdraM tani#mnA paSuqpati(gg)# sthUlahRudaqyenAqgni(gm) hRuda#yena ruqdraM ~Mlohi#tena SaqrvaM mata#snAByAM mahAdeqvamaqntaH pA$rSvenauShiShThaqhana(gm)# Si~ggInikoqSyA$ByAm | 53 (1) 
(No Korvai for this anuvaakam) (A21)

(citti#H - pRuthiq - vya#gniqH - sUrya#M teq cakShu#r - maqhAha#viqr.q hotAq - vAgGotA$ - brAhmaqNa eka#hotAq - &gniryaju#rBiqH - senendra#sya -
deqvasya# - suqvarNa#M Gaqrma(gm) - saqhasra#SIr.ShAq - &dByo - BaqrtA - hari#M - taqraNiq - rApyA#ya - svoqyuShTe ye - jyoti#ShmatIM -
prayAqsAya# - ciqtta meka#vi(gm)SatiH) (A 21)

(citti# - raqgniryaju#rBi - raqntaH pravi#ShTaH - praqjApa#tiq - stasyaq dhIrAq - jyoti#ShmatIqM tripa#~jcAqSat ) 53

( citti#H - Si~ggInikoqSyA$ByAM )

hari#H om |

| kRuShNa yajurvedIya taittirIya brAhmaNe AraNyake tRutIyaH prapAThakaH samAptaH |
-----------------------------------

PRASANAm 4 (ANU 12 ) (DASANI 27) (same as per bhatta)
page 326

chaturthaH prapAThakaH - pitRumedhamantrAH

anuvAkam  - 1
T.A.4.1.1
paqreqyuqvA(gm)sa#m praqvato# maqhIranu# baqhuByaqH panthA#manapaspaSAqnam | vaiqvaqsvaqta(gm) saq~ggama#naqm 
janA#nAm ~Myaqma(gm) rAjA#na(gm) haqviShA# duvasyata | iqdam tvAq vastra#m prathaqmaM nvAgaqnnapaiqtadU#haq yadiqhAbi#BaH puqrA | iqShTAqpUqrtamanuq saMpa#Syaq dakShi#NAqm ~MyathA# te daqttam ba#huqdhA vi ba#ndhuShu | iqmau yu#najmi te vaqhnI asu#nIthAya voqDhave$ | yAByA$m ~Myaqmasyaq sAda#na(gm) suqkRutAqm cApi# gacCatAt | pUqShA tveqtaScyA#vayatuq praviqdvA-nana#ShTapaSuqr-Buva#nasya goqpAH | sa tvaiqteByaqH pari#dadAt piqtRuByoq&gnirdeqveBya#H suviqdatre$ByaH | pUqShemA ASAq anu#vedaq sarvAqH so aqsmA(gm) aBa#yatamena neShat | svaqstiqdA aGRu#NiqH sarva#vIqro-&pra#yucCanpuqra e#tuq praviqdvAn | 1 (10)

T.A.4.1.2
Ayu#r-viqSvAyuqH pari#pAsati tvA pUqShA tvA# pAtuq prapa#the puqrastA$t | yatrAsa#te suqkRutoq yatraq te yaqyustatra# tvA deqvaH sa#viqtA da#dhAtu | Buva#nasya pata iqda(gm) haqviH | aqgnaye# rayiqmateq svAhA$ | puru#Shasya sayAvaqryapedaqGAni# mRujmahe | yathA# noq atraq nApa#raH puqrA jaqrasaq Aya#ti | puru#Shasya sayAvariq vi te$ prAqNama#si srasam | SarI#reNa maqhImihi# svaqdhayehi# piqtRUnupa# praqjayAq&smAniqhAva#ha | maiva#m mAq(gg)qstA pri#yeq&ham deqvI saqtI pi#tRuloqkam ~MyadaiShi# | viqSvavA#rAq naBa#sAq sam~Mvya#yantyuqBau no# loqkau 
paya#sAq&ByAva#vRuthsva | 2 (10)

T.A.4.1.3
iqyam nArI# patiloqkam ~MvRu#NAqnA nipa#dyataq upa# tvA martyaq preta$m | viSva#m purAqNamanu# pAqlaya#ntIq tasyai$ praqjAm dravi#Nam ceqha dhe#hi | udI$rShva nAryaqBi jI#valoqkamiqtAsu#meqtamupa#SeShaq ehi# | haqstaqgrAqBasya# didhiqShostvameqtat patyu#rjaniqtvamaqBi 
saMba#BUva | suqvarNaq(gm)q hastA#dAqdadA#nA mRuqtasya# Sriqyai brahma#Neq teja#seq balA#ya | atraiqva tvamiqha vaqya(gm) suqSevAq 
viSvAqH spRudho# aqBimA#tIrjayema | dhanuqr. hastA#dAqdadA#nA mRuqtasya# Sriqyai kShaqtrAyauja#seq balA#ya | atraiqva tvamiqha vaqya(gm) suqSevAq viSvAqH spRudho# aqBimA#tIrjayema | maNiq(gm)q hastA#dAqdadA#nA mRuqtasya# Sriqyai viqSe puShTyaiq balA#ya | atraiqva tvamiqha 
vaqya(gm) suqSevAq viSvAqH spRudho# aqBimA#tIrjayema | 3 (10)

T.A.4.1.4
iqmama#gne camaqsam mA vijI$hvaraH priqyo deqvAnA#muqta soqmyAnA$m | eqSha yaSca#maqso de#vaqpAnaqstasmi#n deqvA aqmRutA# mAdayantAm | aqgnervarmaq pariq goBi#rvyayasvaq saMprorNu#Shvaq meda#sAq pIva#sA ca | nettvA# dhRuqShNur. hara#sAq jar.hRu#ShANoq 
dadha#d-vidhaqkShyan-paryaq~gKayA#tai | maina#magneq vida#hoq mA&BiSo#coq mA&syaq tvaca#m cikShipoq mA SarI#ram | yaqdA SRuqtam kaqravo# jAtaveqdo&the#menaqm prahi#NutAt piqtRuBya#H | SRuqtam ~MyaqdA kaqrasi# jAtaveqdo&the#menaqm pari#dattAt piqtRuBya#H | yaqdA gacCAqtyasu#nItimeqtAmathA# deqvAnA$m ~MvaSaqnIrBa#vAti | sUrya#m teq cakShu#r-gacCatuq vAta#mAqtmA dyAm caq gacCa# pRuthiqvIm caq dharma#NA | aqpo vA# gacCaq yadiq tatra# te hiqtamoSha#dhIShuq prati#tiShThAq SarI#raiH ( ) | aqjo BAqgastapa#sAq tam ta#pasvaq tam te# Soqcista#patuq tam te# aqrciH | yAste# SiqvAstaqnuvo# jAtavedaqstABi#r-vaheqma(gm) suqkRutAqm ~Myatra# loqkAH | aqyam ~Mvai 
tvamaqsmAdadhiq tvameqtadaqyam ~Mvai tada#syaq yoni#rasi | vaiqSvAqnaqraH puqtraH piqtre lo#kaqkRu-jjA#tavedoq vahe#ma(gm) suqkRutAqm ~Myatra# loqkAH | 4 (14)
(viqdvA - naqByAva#vRuthsvAq - BimA#tIrjayemaq - SarI$raiScaqtvAri# ca ) (A1)

anuvAkam  - 2
T.A.4.2.1
ya eqtasya# paqtho goqptAraqsteByaqH svAhAq ya eqtasya# paqtho ra#kShiqtAraqsteByaqH svAhAq ya eqtasya# paqtho#&Bira#kShiqtAraqsteByaqH svAhA$&&KyAqtre svAhA#&pAKyAqtre svAhA#&BiqlAla#pateq svAhA#&paqlAla#pateq svAhAq&gnaye# karmaqkRuteq svAhAq yamatraq nAdhIqmastasmaiq svAhA$ | yasta# iqddhmam jaqBara#th siShvidAqno mUqrdhAna#m ~MvA taqtapa#te tvAqyA | divoq viSva#smAth sImaGAyaqta u#ruShyaH | aqsmAttvamadhi# jAqto#&siq tvadaqyam jA#yatAqm puna#H | aqgnaye# vaiSvAnaqrAya# suvaqrgAya# loqkAyaq svAhA$ | 5 (5)
(ya eqtasyaq tvat pa~jca# ) (A2)

anuvAkam  - 3
T.A.4.3.1
pra keqtunA# bRuhaqtA BA$tyaqgnirAqvir-viSvA#ni vRuShaqBo ro#ravIti | diqvaSciqdantAqdupaq mAmuqdAna#DaqpAmuqpasthe# mahiqSho va#vardha | iqdaMtaq eka#m paqra U#taq eka#m tRuqtIye#naq jyoti#ShAq sam~Mvi#Sasva | saqm~MveSa#nastaqnuvaiq cAru#redhi priqyo deqvAnA$m paraqme saqdhasthe$ | nAke# supaqrNamupaq yat pata#nta(gm) hRuqdA vena#nto aqByaca#kShata tvA | hira#NyapakShaqm ~Mvaru#Nasya dUqtam ~Myaqmasyaq yonau# Sakuqnam Bu#raqNyum | ati#drava sArameqyau SvAnau# caturaqkShau Saqbalau# sAqdhunA# paqthA | athA# piqtRUnth su#viqdatrAq(gm)q apI#hi yaqmenaq ye sa#dhaqmAdaqm mada#nti | yau teq SvAnau# yama rakShiqtArau# caturaqkShau pa#thiqrakShI# nRuqcakSha#sA | tAByA(gm)# rAjaqn pari# dehyena(gg) svaqsti cA$smA anamIqvam ca# dhehi | 6 (10)

T.A.4.3.2
uqruqNaqsA-va#suqtRupA#-vulumbaqlau yaqmasya# dUqtau ca#ratoq vaSAq(gm)q anu# | tAvaqsmaBya#m dRuqSayeq sUryA#yaq 
puna#rdat tAqvasu#maqdyeha Baqdram | somaq eke$ByaH pavate GRuqtamekaq upA#sate | yeByoq madhu# praqdhAva#tiq 
tA(gg)-Sci#deqvApi#gacCatAt | ye yuddhya#nte praqdhane#Shuq SUrA#soq ye ta#nuqtyaja#H | ye vA# saqhasra#dakShiNAqstA(gg) Sci#deqvApi#gacCatAt | tapa#sAq ye a#nAdhRuqShyA-stapa#sAq ye suva#rgaqtAH | tapoq ye ca#kriqre maqhat tA(gg)-Sci#deqvApi#gacCatAt | aSma#nvatI revatIqH 
sa(gm)ra#Badhvaq-mutti#ShThataq prata#ratA saKAyaH | atrA# jahAmaq ye asaqnnaSe#vAH SiqvAn. vaqyamaqBi vAjAqnutta#rema | 7 (10)

T.A.4.3.3
yadvai deqvasya# saviqtuH paqvitra(gm)# saqhasra#dhAraqm ~Mvita#tamaqntari#kShe | yenApu#nAqdindraqmanA$rtaq-mArtyaiq tenAqham mA(gm) saqrvata#num punAmi | yA rAqShTrAt paqnnAdapaq yantiq SAKA# aqBimRu#tA nRuqpati#miqcCamA#nAH | dhAqtustAH sarvAqH pava#nena pUqtAH praqjayAq&smAn-raqyyA varca#sAq sa(gm)sRu#jAtha | udvaqyam tama#saqspariq paSya#ntoq jyotiqrutta#ram | deqvam de#vaqtrA sUryaqmaga#nmaq jyoti#ruttaqmam | dhAqtA pu#nAtu saviqtA pu#nAtu | aqgnesteja#sAq sUrya#syaq varca#sA | 8 (8)
(dheq - hyutta#re - mAqShTau ca#) (A3)

anuvAkam  - 4
T.A.4.4.1
yam te# aqgnimama#nthAma vRuShaqBAye#vaq pakta#ve | iqmam ta(gm) Sa#mayAmasi kShIqreNa# codaqkena# ca | yantvama#gne 
saqmada#haqstvamuq nirvA#payAq puna#H | kyAqmbUratra# jAyatAm pAkadUqrvA vya#lkaSA | SIti#keq SIti#kAvatiq hlAdu#keq hlAdu#kAvati | maqNDUqkyA# susa~ggaqmayeqma(gg) sva#gni(gm) Saqmaya# | Sante# dhanvaqnyA ApaqH Samu# te santvanUqkyA$H | Sam te# samuqdriyAq ApaqH Samu# te santuq varShyA$H | Sam teq srava#ntI-staqnuveq Samu# te santuq kUpyA$H | Sam te# nIhAqro va#r.Shatuq Samuq pRuShvA&va#SIyatAm | 9 (10)

T.A.4.4.2
ava# sRujaq puna#ragne piqtRuByoq yastaq Ahu#taqScara#ti svaqdhABi#H | AyuqrvasA#naq upa# yAtuq SeShaq(gm)q sa~gga#cCatAm taqnuvA# jAtavedaH | sa~gga#cCasva piqtRuBiqH sa(gg) svaqdhABiqH sami#ShTApUqrtena# paraqme vyo#mann | yatraq BUmyai# vRuqNaseq tatra# gacCaq tatra# tvA deqvaH sa#viqtA da#dhAtu | yatte# kRuqShNaH Sa#kuqna A#tuqtoda# pipIqlaH saqrpa uqta vAq SvApa#daH | aqgniShTad-viSvA#danRuqNam kRu#Notuq 
soma#Scaq yo brA$hmaqNamA#viqveSa# | uttiqShThAta#-staqnuvaq(gm)q samBa#rasvaq meha gAtraqmava#hAq mA SarI#ram | yatraq BUmyai# vRuqNaseq tatra# gacCaq tatra# tvA deqvaH sa#viqtA da#dhAtu | iqdam taq eka#m paqra U#taq eka#m tRuqtIye#naq jyoti#ShAq sam~Mvi#Sasva | 
saqm~MveSa#na-staqnuvaiq cAru#redhi priqyo deqvAnA$m paraqme saqdhasthe$ ( ) | utti#ShThaq prehiq pradraqvauka#H kRuNuShva paraqme vyo#mann | yaqmenaq tvam ~MyaqmyA# sam~MvidAqnot-taqmam nAkaqmadhi# roheqmam | "aSma#nvatI revatIqr{36}" "yadvai deqvasya# saviqtuH paqvitraqm{37}" 
"~MyA rAqShTrAt paqnnA{38}" "dudvaqyam tama#saqspari#{39}" "dhAqtA pu#nAtu{40}" | aqsmAttvamadhi# jAqto$&syayaqm tvadadhi#jAyatAm | aqgnaye# vaiSvAnaqrAya# suvaqrgAya# loqkAyaq svAhA$ | 10 (15)
(ava#SIyatA(gm) - saqdhastheq pa~jca# ca) (A4)

anuvAkam  - 5
T.A.4.5.1
AyA#tu deqvaH suqmanA#Bi-rUqtiBi#r-yaqmo ha#veqha praya#tABiraqktA | AsI#datA(gm) supraqyate#ha baqrq.hiShyUrjA#ya jAqtyai mama# Satruqhatyai$ | yaqme i#vaq yata#mAneq yadaitaqm pra vA$mBaraqn mAnu#ShA devaqyanta#H | AsI#dataq(gg)q svamu# loqkam ~MvidA#ne svAsaqsthe Ba#vataqminda#ve naH | yaqmAyaq soma(gm)# sunuta yaqmAya# juhutA haqviH | yaqma(gm) ha# yaqj~jo ga#cCatyaqgnidU#toq ara#~gkRutaH | yaqmAya# GRuqtava#ddhaqvirjuqhotaq pra ca# tiShThata | sa no# deqveShvAya#mad-dIqrGamAyuqH pra jIqvase$ | yaqmAyaq madhu#mattamaq(gm)q rAj~je# haqvyam ju#hotana | iqdam namaq RuShi#ByaH pUrvaqjeByaqH pUrve$ByaH pathiqkRudBya#H | 11 (10)

T.A.4.5.2
yo&syaq kauShTh^yaq jaga#taqH pArthi#vaqsyaika# idvaqSI | yaqmam Ba#~ggyaSraqvo gA#yaq yo rAjA#&napaqroddhya#H | yaqmam gAya# Ba~ggyaqSravoq yo rAjA#&napaqroddhya#H | yenAqpo naqdyo# dhanvA#niq yenaq dyauH pRu#thiqvI dRuqDhA | hiqraqNyaqkaqkShyAnth suqdhurAn#. hiraNyAqkShA-na#yaSSaqPAn | aSvA#-naqnaSya#to dAqnaqm ~Myaqmo rA#jA&BiqtiShTha#ti | yaqmo dA#dhAra pRuthiqvIm ~Myaqmo viSva#miqdam jaga#t | yaqmAyaq sarvaqmittra#stheq yat prAqNad-vAqyura#kShiqtam | yathAq pa~jcaq yathAq ShaD yaqthA pa~jca# daqSar.Sha#yaH | yaqmam ~Myo vi#dyAqthsa brU#yAdyaqthaika RuShi#rvijAnaqte | 12 (10)

T.A.4.5.3
trika#drukeBiqH pata#tiq ShaDuqrvI-rekaqmid-bRuqhat | gAqyaqtrI tri#ShTupCandA(gm)#siq sarvAq tA yaqma Ahi#tA | aha#rahaqrnaya#mAnoq gAmaSvaqm puru#Shaqm jaga#t | vaiva#svatoq na tRu#pyatiq pa~jca#BiqrmAna#vairyaqmaH | vaiva#svateq vivi#cyanteq yameq rAja#ni te jaqnAH | ye ceqha saqtyenecCa#nteq ya uq cAnRu#tavAdiqnaH | te rA#janniqha vivi#cyanteq&thA ya#nti tvAqmupa# | deqvA(gg)Scaq ye na#maqsyantiq brAhma#NA(gg)ScApaqcitya#ti | yasmi#n vRuqkShe su#palAqSe deqvaiH saqMpiba#te yaqmaH | atrA# no viqSpati#H piqtA pu#rAqNA anu#venati ( ) | 13 (10)
(paqthiqkRudByo# - vijAnaqte - &nu#venati) (A5)

anuvAkam  - 6
T.A.4.6.1
vaiqSvAqnaqre haqviriqdam ju#homi sAhaqsra-muthsa(gm)# SaqtadhA#rameqtam | tasmi#nneqSha piqtara#m pitAmaqham prapi#tAmaham 
biBaraqt pinva#mAne | draqPsaSca#skanda pRuthiqvImanuq dyAmiqma~jcaq yoniqmanuq yaScaq pUrva#H | tRuqtIyaqm ~Myoniqmanu# saq~jcara#ntam draqPsam ju#hoqmyanu# saqpta hotrA$H | iqma(gm) sa#muqdra(gm) SaqtadhA#raqmuthsa#m ~MvyaqcyamA#naqm Buva#nasyaq madhye$ | GRuqtam duhA#nAqmadi#tiqm janAqyAgneq mA hi(gm)#sIH paraqme vyo#mann | ape#taq vItaq vi ca# sarpaqtAtoq ye&traq stha pu#rAqNA ye caq nUta#nAH | aho#BiraqdBi-raqktuBiqr-vya#ktam ~Myaqmo da#dA-tvavaqsAna#masmai | saqviqtaitAniq SarI#rANi pRuthiqvyai mAqturuqpasthaq Ada#dhe | 
teBi#r-yujyantA-maGniqyAH | 14 (10)

T.A.4.6.2
Suqnam ~MvAqhAH Suqnam nAqrAH Suqnam kRu#Shatuq lA~gga#lam | Suqnam ~Mva#raqtrA ba#ddhyantA(gm) Suqna-maShTrAq-mudi#~ggayaq SunA#sIrA SuqnamaqsmAsu# dhattam | SunA#sIrAviqmAm ~MvAcaqm ~Myad-diqvi ca#kraqthuH paya#H | teneqmA-mupa#si~jcatam | sIteq vandA#mahe tvAq&rvAcI# suBage Bava | yathA# naH suqBagA sa#siq yathA# naH suqPalA sa#si | saqviqtaitAniq SarI#rANi pRuthiqvyai mAqturuqpasthaq Ada#dhe | teBi#raditeq Sam Ba#va | vimu#cyadhva-maGniqyA de#vaqyAnAq atA#riShmaq tama#saspAqramaqsya | jyoti#rApAmaq suva#raganma ( ) | 15 (10)

T.A.4.6.3
pra vAtAq vAnti# paqtaya#nti viqdyutaq udoSha#dhIrjihateq pinva#teq suva#H | irAq viSva#smaiq Buva#nAya jAyateq yat paqrjanya#H pRuthiqvI(gm) retaqsA&va#ti | yathA# yaqmAya# hAqrmya-mava#paqn pa~jca#mAnaqvAH | eqvam ~Mva#pAmi hAqrmyam ~MyathA&sA#ma jIvaloqke BUra#yaH | cita#H stha pariqcita# Urdhvaqcita#H Srayadhvam piqtaro# deqvatA$ | praqjApa#tirvaH sAdayatuq tayA# deqvata#yA | "A pyA#yasvaq{41}" "sam te${42}" | 16 (7) 
(aqGniqyA - a#ganma - *saqpta ca#) (A6)

anuvAkam  - 7
T.A.4.7.1
utte# taBnomi pRuthiqvIm tvatparIqmam ~Mloqkam niqdadhaqnmo aqha(gm) ri#Sham | eqtA(gg) sthUNA$m piqtaro# dhArayantuq te&trA# yaqmaH sAda#nAtte minotu | upa#sarpa mAqtaraqm BUmi#meqtA-mu#ruqvyaca#sam pRuthiqvI(gm) suqSevA$m | UrNa#mradA yuvaqtir dakShi#NAvatyeqShA tvA# pAtuq nir.Ru#tyA uqpasthe$ | ucCma#~jcasva pRuthiviq mA vibA#dhithAH sUpAyaqnA&smai# Bava sUpava~jcaqnA | mAqtA puqtram ~MyathA# siqcA&Bye#nam BUmi vRuNu | uqcCma~jca#mAnA pRuthiqvI hi tiShTha#si saqhasraqmmitaq upaq hi Sraya#ntAm | te gRuqhAso# madhuqScutoq viSvAhA$smai SaraqNAH saqntvatra# | 
eNI$rdhAqnA hari#NIqrarju#nIH santu dheqnava#H | tila#vathsAq Urja#masmaiq duhA#nAq viSvAhA# saqntvanapa#sPurantIH | 17 (10)

T.A.4.7.2
eqShA te# yamaqsAda#ne svaqdhA nidhI#yate gRuqhe | akShi#tiqrnAma# te asau | iqdam piqtRuByaqH praBa#rema baqrq.hir deqveByoq jIva#ntaq utta#ram Barema | tattva#mAroqhAsoq meGyoq Bava#m ~Myaqmenaq tvam ~MyaqmyA# sam~MvidAqnaH | mA tvA# vRuqkShau saMbA#dhiShTAqm mA mAqtA pRu#thiviq tvam | piqtRUn hi yatraq gacCAqsyedhA#sam ~MyamaqrAjye$ | mA tvA# vRuqkShau saMbA#dhethAqm mA mAqtA pRu#thiqvI maqhI | 
vaiqvaqsvaqta(gm) hi gacCA#si yamaqrAjyeq virA#jasi | naqLam plaqvamAro#haiqtam naqLena# paqtho&nvi#hi | sa tva#m naqLapla#vo BUqtvAq santa#raq prataqrotta#ra | 18 (10)

T.A.4.7.3
saqviqtaitAniq SarI#rANi pRuthiqvyai mAqturuqpasthaq Ada#dhe | teBya#H pRuthiviq Sam Ba#va | ShaDDho#tAq sUrya#m teq cakShu#r gacCatuq vAta#mAqtmA dyAm caq gacCa# pRuthiqvIm caq dharma#NA | aqpo vA# gacCaq yadiq tatra# te hiqtamoSha#dhIShuq prati#tiShThAq SarI#raiH | para#m mRutyoq anuq pare#hiq panthAqm ~Myasteq sva ita#ro devaqyAnA$t | cakShu#Shmate SRuNvaqte te$ bravImiq mA na#H praqjA(gm) rI#riShoq mota vIqrAn | Sam ~MvAtaqH Sa(gm) hi teq GRuNiqH Samu# te saqntvoSha#dhIH | kalpa#ntAm meq diSa#H SaqgmAH | pRuqthiqvyAstvA# loqke sA#dayAmyaqmuShyaq SarmA#si piqtaro# deqvAtA$ ( ) | praqjApa#tistvA sAdayatuq tayA# deqvata#yA | aqntari#kShasya tvA diqvastvA# diqSAm tvAq nAka#sya tvA pRuqShThe braqdhnasya# tvA viqShTape# sAdayAmyaqmuShyaq SarmA#si piqtaro# deqvatA$ | praqjApa#tistvA sAdayatuq tayA# deqvata#yA | 19 (12)
(ana#pasPurantIq - rutta#ra - deqvata#yAq dve ca#) (A7)

anuvAkam  - 8
T.A.4.8.1
aqpUqpavA$n GRuqtavA(gg)#Scaqrureha sI#datUttaBnuqvan pRu#thiqvIm dyAmuqtopari# | yoqniqkRuta#H pathiqkRuta#H saparyataq ye 
deqvAnA$m GRuqtaBA#gA iqha stha | eqShA te yamaqsAda#ne svaqdhA nidhI#yate gRuqhe#&sau | daSA$kSharAq tA(gm) ra#kShasvaq tAm go#pAyasvaq tAm teq pari# dadAmiq tasyA$m tvAq mA da#Ban piqtaro# deqvatA$ | praqjApa#tistvA sAdayatuq tayA# deqvata#yA | 
aqpUqpavA$-~jCRuqtavA$n-kShIqravAqn-dadhi#vAqn-madhu#mA(gg)-Scaqrureha sI#datUttaBnuqvan-pRu#thiqvIm dyAmuqtopari# | yoqniqkRuta#H pathiqkRuta#H saparyataq ye deqvAnA(gm)# SRuqtaBA#gAH kShIqraBA#gAq dadhi#BAgAq madhu#BAgA iqha stha | eqShA te# yamaqsAda#ne svaqdhA nidhI#yate gRuqhe#&sau | SaqtAkSha#rA saqhasrA$kSharAq-&yutA$kShaqrA-&cyu#tAkSharAq tA(gm) ra#kShasvaq tAm go#pAyasvaq tAm teq pari#dadAmiq tasyA$m tvAq mA da#Ban piqtaro# deqvatA$ | praqjApa#tistvA sAdayatuq tayA# deqvata#yA | 20 (10) 
(aqpUqpavA#nasauq daSa#) (A8)

anuvAkam  - 9
T.A.4.9.1
eqtAste$ svaqdhA aqmRutAH$ karomiq yAste# dhAqnAH pa#riqkirAqmyatra# | tAste# yaqmaH piqtRuBi#H sam~MvidAqno&tra# dheqnUH kA#maqduGA$H karotu | tvAmarjuqnauSha#dhInAqm payo$ braqhmANaq idvi#duH | tAsA$m tvAq madhyAqdAda#de caqruByoq api#dhAtave | dUqrvANA(gg)# staqmbamAha#raiqtAm priqyata#mAqm mama# | iqmAm diSa#m manuqShyA#NAqm BUyiqShThA&nuq vi ro#hatu | kASA#nA(gg) staqmbamAha#raq rakSha#sAqmapa#hatyai | ya eqtasyai# diqSaH paqrABa#vannaGAqyavoq yathAq te nABa#vAqn puna#H | daqrBANA(gg)# staqmbamAha#ra pitRuqNAmoSha#dhIm priqyAm | anvasyaiq mUla#m jIvAqdanuq kANDaqmathoq Pala$m | 21 (10) 

T.A.4.9.2
"loqkam pRu#Naq{43}" "tA a#syaq sUda#dohasaH{44}" | Sam ~MvAtaqH Sa(gm)hi teq GRuNiqH Samu# te saqntvoSha#dhIH | kalpa#ntAm teq diSaqH sarvA$H | iqdameqva meto&pa#rAqmArti#mArAmaq kA~jcaqna | tathAq tadaqSviByA$m kRuqtam miqtreNaq varu#Nena ca | vaqraqNo vA#rayAdiqdam deqvo vanaqspati#H | Artyaiq nir.Ru#tyaiq dveShA$ccaq vanaqspati#H | vidhRu#tirasiq vidhA#rayAqsmadaqGA dveShA(gm)#si Saqmi SaqmayAqsmadaqGA 
dveShA(gm)#si yaqva yaqvayAqsmadaqGA dveShA(gm)#si | pRuqthiqvIm ga#cCAqntari#kSham gacCaq diva#m gacCaq diSo# gacCaq suva#rgacCaq suva#rgacCaq diSo# gacCaq diva#m gacCAqntari#kSham gacCa pRuthiqvIm ga#cCAqpo vA# gacCaq yadiq tatra# te hiqtamoSha#dhIShuq prati#tiShThAq SarI#raiH | "aSma#nvatI revatIqr{45}" "yadvai deqvasya# saviqtuH paqvitraqm{46}" "~MyA rAqShTrAtpaqnnA{47}" "dudvaqyam tama#saqspari#{48}" 
dhAqtA pu#nAtu{49}" ( ) | 22 (10) 
(athoq Pala#m - dhAqtA pu#nAtu) (A9)

anuvAkam  - 10
T.A.4.10.1
Aro#haqtAyu#r-jaqrasa#m gRuNAqnA a#nupUqrvam ~Myata#mAnAq yatiqShTa | iqha tvaShTA# suqjani#mA suqratno# dIqrGamAyu#H karatu jIqvase# vaH | yathA&hA$nyanupUqrvam Bava#ntiq yathaqrtava# RuqtuBiqr-yanti# klRuqptAH | yathAq na pUrvaqmapa#roq jahA$tyeqvA dhA#taqrAyU(gm)#Shi kalpayaiShAm | 
na hi# te agne taqnuvai$ krUqram caqkAraq martya#H | kaqpir-ba#Bastiq teja#naqm puna#rjaqrAyuq gauri#va | apa# naqH SoSu#cadaqGamagne# SuSuqdhyA raqyim | apa# naqH SoSu#cadaqGam mRuqtyaveq svAhA$ | aqnaqDvAha#-maqnvAra#BAmahe svaqstaye$ | sa naq indra# iva deqveByoq vahni#H saqMpAra#No Bava | 23 (10) 

T.A.4.10.2
iqme jIqvA vi#mRuqtairAva#var-tiqnnaBU$d-BaqdrA deqvahU#tim no aqdya | prA~jjo#&gAmA nRuqtayeq hasA#yaq drAGI#yaq Ayu#H prataqrAm dadhA#nAH | mRuqtyoH paqdam ~Myopaya#ntoq yadaimaq drAGI#yaq Ayu#H prataqrAm dadhA#nAH | AqpyAya#mAnAH praqjayAq dhane#na SuqddhAH pUqtA Ba#vatha yaj~jiyAsaH | iqmam jIqveBya#H pariqdhim da#dhAmiq mA no nu# gAqdapa#roq ardha#meqtam | Saqtam jI#vantu Saqrada#H purUqcIstiqro mRuqtyum da#dmaheq parva#tena | iqmA nArI#ravidhaqvAH suqpatnIqrA~jja#nena saqrpiShAq saMmRu#SantAm | aqnaqSravo# anamIqvAH suqSevAq Aro#hantuq jana#yoq yoniqmagre$ | yadA~jja#nam traikakuqdam jAqta(gm) hiqmava#taqspari# | tenAqmRuta#syaq mUleqnArA#tIr-jamBayAmasi ( ) | yathAq tva-mu#dBiqnath-syo#Shadhe pRuthiqvyA adhi# | eqvamiqma udBi#ndantu kIqrtyA yaSa#sA brahmavarcaqsena# | aqjo$&syajAqsmadaqGA dveShA(gm)#si yaqvo#&si yaqvayAqsmadaqGA dveShA(gm)#si | 24 (13) 
(Baqvaq - jaqmBaqyAqmaqsiq trINi# ca) (A10)

anuvAkam  - 11
T.A.4.11.1
apa# naqH SoSu#cadaqGamagne# SuSuqddhyA raqyim | apa# naqH SoSu#cadaqGam | suqkSheqtriqyA su#gAtuqyA va#sUqyA ca# yajAmahe | apa# naqH SoSu#cadaqGam | pra yad-Bandi#ShTha eShAqm prAsmAkA#saSca sUqraya#H | apa# naqH SoSu#cadaqGam | prayadaqgneH saha#svato viqSvatoq yanti# sUqraya#H | apa# naqH SoSu#cadaqGam | prayatte# agne sUqrayoq jAye#mahiq pra te# vaqyam | apa# naqH SoSu#cadaqGam | 25 (10) 

T.A.4.11.2
tva(gm) hi vi#SvatomuKa viqSvata#H pariqBUrasi# | apa# naqH SoSu#cadaqGam | dviSho# no viSvatomuqKAti# nAqveva# pAraya | apa# naqH 
SoSu#cadaqGam | sa naqH sindhu#miva nAqvayA&ti# par.ShA svaqstaye$ | apa# naqH SoSu#cadaqGam | Apa#H pravaqNAdi#va 
yaqtI-rapAqsmath-sya#ndatAmaqGam | apa# naqH SoSu#cadaqGam | uqdvaqnA-du#daqkAnIqvApAqsmath-sya#ndatAmaqGam | apa# naqH 
SoSu#cadaqGam ( ) | AqnaqndAya# pramoqdAyaq punaqrAgAq(gg)q svAngRuqhAn | apa# naqH SoSu#cadaqGam | na vai tatraq pramI#yateq gauraSvaqH puru#ShaH paqSuH | yatreqdam brahma# kriqyate# pariqdhirjIva#nAyaq kamapa# naqH SoSu#cadaqGam | 26 (14) 
(aqGa - maqGam caqtvAri# ca) (A11)

anuvAkam  - 12
T.A.4.12.1
apa#SyAma yuvaqti-mAqcara#ntIm mRuqtAya# jIqvAm pa#riNIqyamA#nAm | aqndhenaq yA tama#sAq prAvRu#tA&siq prAcIqmavA#cIq-mavaqyan-nari#ShTyai | mayaiqtAm mAq(gg)qstAm BriqyamA#NA deqvI saqtI pi#tRuloqkam ~MyadaiShi# | viqSvavA#rAq naBa#sAq sam~Mvya#myantyuqBau no# loqkau payaqsA&&vRu#NIhi | rayi#ShThAmaqgnim madhu#mantamUqrmiNaqmUrja#H santam tvAq payaqsopaq sa(gm)sa#dema | sa(gm) raqyyA samuq varca#sAq saca#svA naH svaqstaye$ | ye jIqvA ye ca# mRuqtA ye jAqtA ye caq jantyAH$ | teByo# GRuqtasya# dhArayituqm madhu#dhArA vyundaqtI | mAqtA ruqdrANA$m duhiqtA vasU#nAq(gg)q svasA#&&diqtyAnA#maq-mRuta#syaq nABi#H | praNuqvoca#m cikiqtuSheq janA#yaq mA gAmanA#gAqmadi#tim ~MvadhiShTa ( ) | 
piba#tUdaqkam tRuNA$nyattu | omuth sRuqjata | 27 (12) 
(vaqdhiqShTa dve ca#) (A12)

(paqreqyuqvA(gm)saqm pra viqdvAn Buva#nasyAqByAva# vRuthsvAq jo BAqgo#&yam ~Mvai catuScatvAri(gm)Saqt |
ya eqtasyaq tvat pa~jca# | prakeqtuneqdanteq nAke# supaqrNam ~Myau teq ye yudhya#nteq tapaqsA&Sma#nvatI revatIqH 
sa(gm)ra#BadhvamaqShTAvi(gm)#SatiH | yaM teq yattaq uttiShThAqta# iqdantaq utti#ShThaq prehyaSmaqnq. yadvA udvaqyamaqyam pa~jca#vi(gm)SatiH | AyA#tu triq(gm)qSat | vaiqSvAqnaqre tasmi#n draqPsa iqmamapeqtAho#Bir yujyantAmaghniqyA a#dite pAqram ~Mvaq A pyA#yasva saqptavi(gm)#SatiH | utte# gRuhe&KAShi#tiqsteBya#H pRu#thiqvyA aqntari#kShasyaq dvAtri(gm)#Sat | aqpUqpavA#nasauq daSa# Saqta da#Sa | eqtAste# teq diSaqH sarvA# iqdamaSma#n vi(gm)SaqtiH | o#rohata taqnuvai$ krUqram caqkAraq puna#rmRuqtyaveq mA no nu# gAd dadmaha iqmA nArIqH pariq trayo#vi(gm)SatiH | apa# naH sukShetriqyA pra yadBan di#ShThaqH pra yadaqgneH pra yatte# agneq tva(gm) hi dviShaqH sa naqH sisandhuqmApa#H pravaqNAdu#d vaqnAdA#naqndAyaq na vai tatraq yatreqdam catu#rvi(gm)SatiqH | apa#SyAqmAvRu#NIhiq dvAda#Sa dvAdaSa |) 

(paqreqyuqvA(gm)saq - mAyA$ - tveqtAste# saqptavi(gm)#SatiH )

(paqreqyuqvA(gm)saq - momuthsRuqjata )

| hari#H om |

| kRuShNa yajurvedIya taittirIya brAhmaNe AraNyake caturthaH prapAThakaH samAptaH |
------------------------------------

T.A.4.4.2 - aSma#nvatI revatIqr{36}" "yadvai deqvasya# saviqtuH paqvitraqm{37}" "~MyA rAqShTrAt paqnnA{38}" 
"dudvaqyam tama#saqspari#{39}" "dhAqtA pu#nAtu{40}" 
=========================================================================== 

aSma#nvatI revatIqH sa(gm) ra#Badhvaq mutti#ShThataq prata#ratA saKAyaH | atrA# jahAmaq ye asaqnnaSe#vAH SiqvAn 
vaqyamaqBi vAjAqnutta#rema || {36}
(Appearing in T.A.4.3.2)

yadvai deqvasya# saviqtuH paqvitra(gm)# saqhasra#dhAraqm ~Mvita#tamaqntari#kShe | yenApu#nAqdindraqmanA#rtaq-mArtyaiq tenAqham mA(gm) saqrvata#num punAmi || {37}
(Appearing in T.A.4.3.3)

 yA rAqShTrAt paqnnAdapaq yantiq SAKA# aqBimRu#tA nRuqpati#miqcCamA#nAH | dhAqtustAH sarvAqH pava#nena pUqtAH praqjayAq&smAn-raqyyA varca#sAq sa(gm)sRu#jAtha || {38}
(Appearing in T.A.4.3.3)

udvaqyam tama#saqspariq paSya#ntoq jyotiqrutta#ram | deqvam de#vaqtrA sUryaqmaga#nmaq jyoti#ruttaqmam || {39}
(Appearing in T.A.4.3.3)

dhAqtA pu#nAtu saviqtA pu#nAtu | aqgnesteja#sAq sUrya#syaq varca#sA || {40}
(Appearing in T.A.4.3.3)
--------------------------------------------------------------------------------------

T.A.4.6.3 - "A pyA#yasvaq{41}" "sam te${42}" 
================== 
A pyA#yasvaq same#tu te viqSvata#H somaq vRuShNi#yaM | BavAq vAja#sya sa~ggaqthe || {41}  

saM teq payA(gm)#siq samu# yantuq vAjAqH saM ~MvRuShNi#yA-nyaBimAtiqShAha#H |
AqpyAya#mAno aqmRutA#ya soma diqvi SravA(gg)#syuttaqmAni# dhiShva || {42}
(Both {41} and {42} appearing in TS 4.2.7.4)  
----------------------------------------------

T.A.4.9.2 - "loqkam pRu#Naq{43|" "tA a#syaq sUda#dohasaH{44}" 
================================================
loqkaM pRu#Na CiqdraM pRuqNAtho# sIda SiqvA tvaM |  
iqndrAqgnI tvAq bRuhaqspati#raqsmin yonA#vasIShaqdann || {43}

tA a#syaq sUda#dohasaqH soma(gg)# SrINantiq pRuSna#yaH | 
janma#n deqvAnAqM ~MviSa#striqShvA ro#caqne diqvaH  || {44}
(Both {43} and {44} appearing in TS 4.2.4.4)
-----------------------------------------------------
T.A.4.9.2 - ""aSma#nvatI revatIqr{45}" "yadvai deqvasya# saviqtuH paqvitraqm{46}" "~MyA rAqShTrAtpaqnnA{47}" 
"dudvaqyam tama#saqspari#{48}" dhAqtA pu#nAtu{49}" 
=================================================
{45} is same as (36} above
{46} is same as (37} above
{47} is same as (38} above
{48} is same as (39} above
{49} is same as (40} above                         
--------------------------------------------------

anuvAkam - 1
T.A.7.1.1
namo# vAqce yA co#diqtA yA cAnu#ditAq tasyai# vAqce namoq namo# vAqce namo# vAqcaspata#yeq namaq RuShi#Byo mantraqkRudByoq mantra#patiByoq mA mAmRuSha#yo mantraqkRuto# mantraqpata#yaqH parA#duqr mA&hamRuShI$n mantraqkRuto# mantraqpatIqn parA#dAM ~MvaiSvadeqvIM ~MvAca#mudyAsa(gm) SiqvAmada#stAqm juShTA$m deqveByaqH Sarma# meq dyauH Sarma# pRuthiqvI Sarmaq viSva#miqdam jaga#t | Sarma# caqndraScaq sUrya#Scaq Sarma# brahmaprajApaqtI | BUqtaM ~Mva#diShyeq Buva#naM ~MvadiShyeq tejo# vadiShyeq yaSo# vadiShyeq tapo# vadiShyeq brahma# vadiShye saqtyaM ~Mva#diShyeq tasmA# aqhamiqda-mu#paqstara#Naq-mupa#stRuNa upaqstara#Nam me praqjAyai# paSUqnAm BU#yA-dupaqstara#Namaqham praqjAyai# paSUqnAm BU#yAsaqm prANA#pAnau mRuqtyormA# pAtaqm prANA#pAnauq mA mA# hAsiShTaqm madhu# maniShyeq madhu# janiShyeq madhu# vakShyAmiq madhu# vadiShyAmiq madhu#matIm deqveByoq vAca#mudyAsa(gm) SuSrUqSheNyA$m manuqShye$Byaqstam mA# deqvA a#vantu SoqBAyai# piqtaro&nu#madantu | om SAntiqH SAntiqH SAnti#H | 1(4) (A1)

anuvAkam - 2
T.A.7.2.1
yuq~jjateq mana# uqta yu#~jjateq dhiya#H | viprAq vipra#sya bRuhaqto vi#paqScita#H | vi hotrA# dadhe vayunAqvidekaq it | maqhI deqvasya# saviqtuH pari#ShTutiH | deqvasya# tvA saviqtuH pra#saqve | aqSvino$r bAqhuByA$m | pUqShNo hastA$ByAqmAda#de | aBri#rasiq nAri#rasi | 
aqddhvaqraqkRud-deqveBya#H | utti#ShTha brahmaNaspate | 2 (10) 

T.A.7.2.2
deqvaqyanta#stvemahe | upaq praya#ntu maqruta#H suqdAna#vaH | indra# prAqSUrBa#vAq sacA$ | praituq brahma#Naqspati#H | pra deqvye#tu sUqnRutA$ | acCA# vIqrannarya#m paq~gktirA#dhasam | deqvA yaqj~janna#yantu naH | devI$ dyAvApRuthivIq anu# me ma(gm)sAthAm | RuqddhyAsa#maqdya | maqKasyaq Sira#H | 3 (10) 

T.A.7.2.3
maqKAya# tvA | maqKasya# tvA SIqrShNe | iyaqtyagra# AsIH | RuqddhyAsa#maqdya | maqKasyaq Sira#H | maqKAya# tvA | maqKasya# tvA SIqrShNe | 
devI$r vamrIraqsya BUqtasya# prathamajA RutAvarIH | RuqddhyAsa#maqdya | maqKasyaq Sira#H | 4 (10) 

T.A.7.2.4
maqKAya# tvA | maqKasya# tvA SIqrShNe | indraqsyaujo#&si | RuqddhyAsa#maqdya | maqKasyaq Sira#H | maqKAya# tvA | maqKasya# tvA SIqrShNe | aqgniqjA a#si praqjApa#teq reta#H | RuqddhyAsa#maqdya | maqKasyaq Sira#H | 5 (10) 

T.A.7.2.5
maqKAya# tvA | maqKasya# tvA SIqrShNe | Ayu#r dhehi prAqNam dhe#hi | aqpAqnam dhe#hi vyAqnam dhe#hi | cakShu#rdhehiq Srotra#M dhehi | mano# dhehiq vAca#M dhehi | AqtmAna#M dhehi pratiqShThAM dhe#hi | mAM dhe#hiq mayi# dhehi | madhu# tvA madhuqlA ka#rotu | maqKasyaq Siro#&si ( ) | 6 (10) 

T.A.7.2.6
yaqj~jasya# paqde stha#H | gAqyaqtreNa# tvAq Canda#sA karomi | traiShTu#Bena tvAq Canda#sA karomi | jAga#tena tvAq Canda#sA karomi | maqKasyaq rAsnA#&si | adi#tisteq bila#~ggRuhNAtu | pA~gkte#naq Canda#sA | sUrya#syaq hara#sA SrAya | maqKo#&si | 7 (9) 
(paqteq - Sira# - RutAvarIr. RuddhyAsa#maqdya maqKasyaq SiraqH - SiraqH - Siro#&siq - *nava# ca) (A2)

(iya#tiq devIqrindraqsyaujo$&syagniqjA aqsyAyu#rddhehi prAqNam pa~jca#)

anuvAkam - 3
T.A.7.3.1
vRuShNoq aSva#sya niqShpada#si | varu#NastvA dhRuqtavra#taq AdhU#payatu | miqtrAvaru#Nayor dhruqveNaq dharma#NA | aqrciShe$ tvA | SoqciShe$ tvA | jyoti#She tvA | tapa#se tvA | aqBImam ma#hiqnA diva$m | miqtro ba#BUva saqprathAH$ | uqta Srava#sA pRuthiqvIm | 8 (10)

T.A.7.3.2
miqtrasya# car.ShaNIqdhRuta#H | Sravo# deqvasya# sAnaqsim | dyuqmna~jciqtraSra#vastamam | siddhyai$ tvA | deqvastvA# saviqtod^va#patu | 
suqpAqNiH sva#~gguqriH | suqbAqhuruqta SaktyA$ | apa#dyamAnaH pRuthiqvyAm | ASAq diSaq A pRu#Na | utti#ShTha bRuqhan Ba#va | 9 (10)

T.A.7.3.3
Uqrddhvasti#ShTha dhruqvastvam | sUrya#sya tvAq cakShuqShA&nvI$kShe | Ruqjave$ tvA | sAqdhave$ tvA | suqkShiqtyai tvAq BUtyai$ tvA | 
iqdamaqhamaqmumA#muShyAyaqNaM ~MviqSA paqSuBi#r brahmavarcaqsenaq paryU#hAmi | gAqyaqtreNa# tvAq CandaqsA &&cCRu#Nadmi | traiShTu#Bena tvAq CandaqsA &&cCRu#Nadmi | jAga#tena tvAq CandaqsA &&cCRu#Nadmi | CRuqNattu# tvAq vAk ( ) | CRuqNattuq tvork | CRuqNattu# tvA haqviH | CRuqndhi vAca$m | CRuqndhyUrja$m | CRuqndhi haqviH | deva# puraScara saqGyAsa#ntvA | 10 (16)
(pRuqthiqvIm - Ba#vaq - vAK ShaTca#) (A3)

anuvAkam - 4
T.A.7.4.1
brahma#n pravaqrgye#Naq praca#riShyAmaH | hota#r GaqrmamaqBiShTu#hi | agnIqd^rauhi#Nau puroqDASAqvadhi#Sraya | prati#prasthAtaqrviha#ra | prasto#taqH sAmA#ni gAya | yaju#ryuktaq(gm)q sAma#BiqrAkta#KantvA | viSvai$r deqvairanu#matam maqrudBi#H | dakShi#NABiqH prata#tam pArayiqShNum | stuBo# vahantu sumanaqsyamA#nam | sa noq ruca#ndheqhyahRu#NIyamAnaH ( ) | BUrBuvaqssuva#H | omindra#vantaqH praca#rata | 11 (12)
(ahRu#NIyamAnoq dve ca#) (A4)

anuvAkam - 5
T.A.7.5.1
brahmaqn praca#riShyAmaH | hota#r GaqrmamaqBiShTu#hi | yaqmAya# tvA maqKAya# tvA | sUrya#syaq hara#se tvA | prAqNAyaq svAhA$ vyAqnAyaq svAhA# &pAqnAyaq svAhA$ | cakShu#Sheq svAhAq SrotrA#yaq svAhA$ | mana#seq svAhA# vAqce sara#svatyaiq svAhA$ | dakShA#yaq svAhAq krata#veq svAhA$ | oja#seq svAhAq balA#yaq svAhA$ | deqvastvA# saviqtA maddhvA#&naktu | 12 (10)

T.A.7.5.2
pRuqthiqvIM tapa#sastrAyasva | aqrcira#si Soqcira#siq jyoti#rasiq tapo#&si | sa(gm)sI#dasva maqhA(gm) a#si | Soca#sva devaqvIta#maH | vi dhUqmama#gne aruqSham mi#yeddhya | sRuqja pra#Sasta dar.Saqtam | aq~jjantiq yam praqthaya#ntoq na viprAH$ | vaqpAva#ntaqnnAgninAq tapa#ntaH | piqturna puqtra upa#siq preShTha#H | A Gaqrmo aqgnimRuqtaya#nnasAdIt | 13 (10)

T.A.7.5.3
aqnAqdhRuqShyA puqrastA$t | aqgnerAdhi#patye | Ayu#rme dAH | puqtrava#tI dakShiNaqtaH | indraqsyAdhi#patye | praqjAm me# dAH | suqShadA# paqScAt | deqvasya# saviqturAdhi#patye | prAqNam me# dAH | ASru#tiruttaraqtaH | 14 (10)

T.A.7.5.4
miqtrAvaru#NayoqrAdhi#patye | Srotra#m me dAH | vidhRu#tiruqpari#ShTAt | bRuhaqspateqrAdhi#patye | brahma# me dAH kShaqtram me# dAH | tejo# me dhAq varco# me dhAH | yaSo# me dhAq stapo# me dhAH | mano# me dhAH | manoqraSvA#&siq BUri#putrA | viSvA$Byo mA nAqShTrABya#H pAhi | 15 (10)

T.A.7.5.5
sUqpaqsadA# me BUyAq mA mA# hi(gm)sIH | tapoq Shva#gneq anta#rA(gm) aqmitrAn# | tapAqSa(gm)sa#maraqruShaqH para#sya | tapA# vaso cikitAqno aqcittAn# | vi te# tiShThantAmaqjarA# aqyAsa#H | cita#H stha pariqcita#H | svAhA# maqrudBiqH pari#Srayasva | mA a#si | praqmA a#si | 
praqtiqmA a#si | 16 (10)

T.A.7.5.6
saqmmA a#si | viqmA a#si | uqnmA a#si | aqntari#kShasyAntaqrddhira#si | divaqntapa#sastrAyasva | AqBir gIqrBir yadato# na Uqnam | ApyA#yaya harivoq varddha#mAnaH | yaqdA stoqtRuByoq mahi# goqtrA ruqjAsi# | BUqyiqShThaqBAjoq adha# te syAma | 
Suqkrante# aqnyad ya#jaqtante# aqnyat | 17 (10)

T.A.7.5.7
viShu#rUpeq aha#nIq dyauri#vAsi | viSvAq hi mAqyA ava#si svadhAvaH | BaqdrA te# pUShanniqha rAqtira#stu | ar.ha#n biBar.Shiq sAya#kAniq dhanva# | ar.ha#nniqShkaM ~Mya#jaqtaM ~MviqSvarU#pam | ar.ha#nniqdaM da#yaseq viSvaq-mabBu#vam | na vA ojI#yo rudraq tvada#sti | gAqyaqtrama#si | traiShTu#Bamasi | jAga#tamasi ( ) | madhuq madhuq madhu# | 18 (11)
(aqnaq - ktvaqsAqdIq - duqttaqraqtaH - pA#hi - pratiqmA a#si - yajaqtante# aqnyaj - jAga#tamaqsyeka#M ca) (A5)

anuvAkam - 6
T.A.7.6.1
daSaq prAcIqrdaSa# BAsi dakShiqNA | daSa# praqtIcIqrdaSa# BAqsyudI#cIH | daSoqrdhvA BA#si sumanaqsyamA#naH | sa noq ruca#ndheqhyahRu#NIyamAnaH | aqgniShTvAq vasu#BiH puqrastA$d-rocayatu gAyaqtreNaq Canda#sA | sa mA# ruciqto ro#caya | indra#stvA ruqdrair-da#kShiNaqto ro#cayatuq traiShTu#Benaq Canda#sA | sa mA# ruciqto ro#caya | varu#NastvA&&diqtyaiH paqScAd-ro#cayatuq jAga#tenaq Canda#sA | sa mA# ruciqto ro#caya | 19 (10)

T.A.7.6.2
dyuqtAqnastvA# mAruqto maqrudBi#ruttaraqto ro#cayaqtvAnu#ShTuBenaq Canda#sA | sa mA# ruciqto ro#caya | bRuhaqspati#stvAq 
viSvai$r deqvairuqpari#ShTAd-rocayatuq pA~gkte#naq Canda#sA | sa mA# ruciqto ro#caya | roqciqtastvam de#va Garma deqveShvasi# | roqciqShIqyAham ma#nuqShye#Shu | samrA$D^ Garma ruciqtastvaM deqveShvAyu#ShmA(gg)stejaqsvI bra#hmavarcaqsya#si | ruqciqto#&ham 
ma#nuqShye$ShvAyu#ShmA(gg)-stejaqsvI bra#hmavarcaqsI BU#yAsam | ruga#si | rucaqm mayi# dhehi ( ) | 20 (10)

T.A.7.6.3
mayiq ruk | daSa# puqrastA$d-rocase | daSa# dakShiqNA | daSa# praqtya~g^~g | daSoda~g^~g# | daSoqrddhvo BA#si sumanaqsyamA#naH | 
sa na#H samrAqDiShaqmUrja#m dhehi | vAqjI vAqjine# pavasva | roqciqto Gaqrmo ru#cIqya | 21 (9)
(roqcaqyaq - dheqhiq - *nava# ca) (A6)

anuvAkam - 7
T.A.7.7.1
apa#Sya~ggoqpAmani#padyamAnam | A caq parA# ca paqthiBiqScara#ntam | sa saqddhrIcIqH sa viShU#cIqrvasA#naH | A va#rIvartiq Buva#neShvaqntaH | atra# prAqvIH | madhuq mAddhvI$ByAqm madhuq mAdhU#cIByAm | anu# vAm deqvavI#taye | samaqgniraqgninA# gata | sam deqvena# saviqtrA | 
sa(gm) sUrye#Na rocate | 22 (10)

T.A.7.7.2
svAhAq samaqgnistapa#sA gata | sam deqvena# saviqtrA | sa(gm) sUrye#NArociShTa | dhaqrtA diqvo viBA#siq raja#saH | pRuqthiqvyA dhaqrtA | uqroraqntari#kShasya dhaqrtA | dhaqrtA deqvo deqvAnA$m | ama#rtyastapoqjAH | hRuqde tvAq mana#se tvA | diqve tvAq sUryA#ya tvA | 23 (10)

T.A.7.7.3
Uqrddhvamiqma-ma#ddhvaqra~gkRu#dhi | diqvi deqveShuq hotrA# yacCa | viSvA#sAm BuvAm pate | viSva#sya Buvanaspate | viSva#sya manasaspate | viSva#sya vacasaspate | viSva#sya tapasaspate | viSva#sya brahmaNaspate | deqvaqSrUstvande#va Garma deqvAn pA#hi | taqpoqjAM ~MvAca#maqsme niya#cCa devAqyuva$m | 24 (10)

T.A.7.7.4
garBo# deqvAnA$m | piqtA ma#tIqnAm | pati#H praqjAnA$m | mati#H kavIqnAm | sandeqvo deqvena# saviqtrA&ya#tiShTa | sa(gm) sUrye#NArukta | AqyuqrdAstvamaqsmaBya#M Garma varcoqdA a#si | piqtA no#&si piqtA no# bodha | AqyuqrddhAsta#nUqdhAH pa#yoqdhAH | vaqrcoqdA va#rivoqdA dra#viNoqdAH | 25 (10)

T.A.7.7.5
aqntaqriqkShaqpraq uqrorvarI#yAn | aqSIqmahi# tvAq mA mA# hi(gm)sIH | tvama#gne gRuqhapa#tir-viqSAma#si | viSvA#sAqm mAnu#ShINAm | Saqtam pUqrBirya#viShTha pAqhya(gm)ha#saH | saqmeqddhAra(gm)# Saqta(gm) himA$H | taqM drAqviNa(gm)# hArdivAqnam | iqhaiva rAqtaya#H santu | tvaShTI#matI te sapeya | suqretAq retoq dadhA#nA ( ) | vIqraM ~Mvi#deyaq tava# saqndRuSi# | mA&ha(gm) rAqyaspoShe#Naq vi yo#Sham | 26 (12)
(roqcaqteq - sUrya#ya tvA - devAqyuva#M - draviNoqdA - dadhA#nAq dve ca#) (A7)

anuvAkam - 8
T.A.7.8.1
deqvasya# tvA saviqtuH pra#saqve | aqSvino$r bAqhuByA$m | pUqShNo hastA$ByAqmA da#de | adi#tyaiq rAsnA#&si | iDaq ehi# | adi#taq ehi# | sara#svaqtyehi# | asAqvehi# | asAqvehi# | asAqvehi# | 27 (10)

T.A.7.8.2
adi#tyA uqShNISha#masi | vAqyura#syaiqDaH | pUqShA tvoqpAva#sRujatu | aqSviByAqm pra dA#paya | yasteq stana#H SaSaqyo yo ma#yoqBUH | yenaq viSvAq puShya#siq vAryA#Ni | yo ra#tnaqdhA va#suqvidyaH suqdatra#H | sara#svatiq tamiqha dhAta#ve&kaH | usra# Gaqrma(gm) Si(gm)#Sha | usra# Gaqrmam pA#hi | 28 (10)

T.A.7.8.3
GaqrmAya# Si(gm)Sha | bRuhaqspatiqstvopa#sIdatu | dAna#vaH sthaq pera#vaH | viqShvaqgvRutoq lohi#tena | aqSviByA$m pinvasva | sara#svatyai pinvasva | pUqShNe pi#nvasva | bRuhaqspata#ye pinvasva | indrA#ya pinvasva | indrA#ya pinvasva | 29 (10)

T.A.7.8.4
gAqyaqtro#&si | traiShTu#Bo&si | jAga#tamasi | saqhorjo BAqgenopaq mehi# | indrA$SvinAq madhu#naH sAraqGasya# | Gaqrmam pA#ta vasavoq yaja#tAq vaT | svAhA$ tvAq sUrya#sya raqSmaye# vRuShTiqvana#ye juhomi | madhu# haqvira#si | sUrya#syaq tapa#stapa | 
dyAvA#pRuthiqvIByA$M tvAq pari#gRuhNAmi ( ) | 30 (10)

T.A.7.8.5
aqntari#kSheNaq tvopa#yacCAmi | deqvAnA$M tvA pitRuqNAmanu#matoq Bartu(gm)# Sakeyam | tejo#&si | tejo&nuqprehi# | diqviqspRu~g^mA mA# hi(gm)sIH | aqntaqriqkShaqspRu~g^mA mA# hi(gm)sIH | pRuqthiqviqspRu~g^mA mA# hi(gm)sIH | suva#rasiq suva#rme yacCa | diva#M ~MyacCa diqvo mA# pAhi | 31 (9)
(ehi# - pAhi - pinvasva - gRuhNAmiq - *nava# ca) (A8)

anuvAkam - 9
T.A.7.9.1
saqmuqdrAya# tvAq vAtA#yaq svAhA$ | saqliqlAya# tvAq vAtA#yaq svAhA$ | aqnAqdhRuqShyAya# tvAq vAtA#yaq svAhA$ | aqpraqtiqdhRuqShyAya# tvAq vAtA#yaq svAhA$ | aqvaqsyave$ tvAq vAtA#yaq svAhA$ | duva#svate tvAq vAtA#yaq svAhA$ | Simi#dvate tvAq vAtA#yaq svAhA$ | aqgnaye$ tvAq vasu#mateq svAhA$ | somA#ya tvA ruqdrava#teq svAhA$ | varu#NAya tvA&&diqtyava#teq svAhA$ | 32 (10)

T.A.7.9.2
bRuhaqspata#ye tvA viqSvade$vyAvateq svAhA$ | saqviqtre tva#rBuqmate# viBuqmate$ praBuqmateq vAja#vateq svAhA$ | yaqmAyaq tvA&~ggi#rasvate pitRuqmateq svAhA$ | viSvAq ASA# dakShiNaqsat | viSvA$n deqvAna#yADiqha | svAhA#kRutasya Gaqrmasya# | madho$H pibatamaSvinA | svAhAq&gnaye# yaqj~jiyA#ya | SaM ~Myaju#rBiH | aSvi#nA Gaqrmam pA#ta(gm) hArdivAqnam | 33 (10)

T.A.7.9.3
aha#r-diqvABi#-rUqtiBi#H | anu# vAqn dyAvA#pRuthiqvI ma(gm)#sAtAm | svAhendrA#ya | svAhendrAqvaT | Gaqrmama#pAtamaSvinA hArdivAqnam | 
aha#r-diqvABi#rUqtiBi#H | anu# vAqn dyAvA#pRuthiqvI a#ma(gm)sAtAm | tam prAqvya#M ~MyathAq vaT | namo# diqve | nama#H pRuthiqvyai ( ) | 34 (10)

T.A.7.9.4
diqvi dhA# iqmaM ~Myaqj~jam | yaqj~jamiqmaM diqvi dhA$H | diva#~ggacCa | aqntari#kSha~ggacCa | pRuqthiqvI~gga#cCa | pa~jca# praqdiSo# gacCa | 
deqvAn Ga#rmaqpAn ga#cCa | piqtRUn Ga#rmaqpAn ga#cCa | 35 (8)
(Aqdiqtyava#teq svAhA# - hArdivAqnam - pRu#thiqvyA - *aqShTau ca#) (A9)

anuvAkam - 10
T.A.7.10.1
iqShe pI#pihi | Uqrje pI#pihi | brahma#Ne pIpihi | kShaqtrAya# pIpihi | aqdByaH pI#pihi | oSha#dhIByaH pIpihi | vanaqspati#ByaH pIpihi | dyAvA#pRuqthivIByA$m pIpihi | suqBUqtAya# pIpihi | braqhmaqvaqrcaqsAya# pIpihi | 36 (10)

T.A.7.10.2
yaja#mAnAya pIpihi | mahyaq~jjyaiShTh^yA#ya pIpihi | tviShyai$ tvA | dyuqmnAya# tvA | iqndriqyAya# tvAq BUtyai$ tvA | dharmA#&si suqdharmA me$ nyaqsme | brahmA#Ni dhAraya | kShaqtrANi# dhAraya | viSa#ndhAraya | nettvAq vAta#H skaqndayA$t | 37 (10)

T.A.7.10.3
aqmuShya# tvA prAqNe sA#dayAmi | aqmunA# saqha ni#raqrttha~gga#cCa | yo$&smAn dveShTi# | ya~jca# vaqyaM dviqShmaH | pUqShNe Sara#seq svAhA$ | grAva#ByaqH svAhA$ | praqtiqreByaqH svAhA$ | dyAvA#pRuthiqvIByAq(gg)q svAhA$ | piqtRuByo# GarmaqpeByaqH svAhA$ | 
ruqdrAya# ruqdraho$treq svAhA$ | 38 (10)

T.A.7.10.4
ahaqr jyoti#H keqtunA# juShatAm | suqjyoqtir jyoti#ShAq(gg)q svAhA$ | rAtriqrjyoti#H keqtunA# juShatAm | suqjyoqtir-jyoti#ShAq(gg)q svAhA$ | apI#paroq mA&hnoq rAtri#yai mA pAhi | eqShA te# agne saqmit | tayAq sami#ddhyasva | Ayu#rme dAH | varca#sA mA&~jjIH | apI#paro mAq rAtri#yAq ahno# mA pAhi | 39 (10)

T.A.7.10.5
eqShA te# agne saqmit | tayAq sami#ddhyasva | Ayu#rme dAH | varca#sA mA&~jjIH | aqgnir-jyotiqr-jyoti#raqgniH svAhA$ | sUryoq jyotiqr-jyotiqH sUryaqH 
svAhA$ | BUH svAhA$ | huqta(gm) haqviH | madhu# haqviH | indra#tameq&gnau ( ) | 40 (10)

T.A.7.10.6
piqtA no#&siq mA mA# hi(gm)sIH | aqSyAma# te devaGarma | madhu#matoq vAja#vataH pituqmata#H | a~ggi#rasvataH svadhAqvina#H | aqSIqmahi# tvAq mA mA# hi(gm)sIH | svAhA$ tvAq sUrya#sya raqSmiBya#H | svAhA$ tvAq nakSha#treByaH | 41 (7)
(braqhmaqvaqrcaqsAya# pIpihi - skaqndayA$d - ruqdAya# ruqdraho$treq svAhA - &hno# mA pAh - yaqgnau - *saqpta ca#) (A10)

anuvAkam - 11
T.A.7.11.1
Garmaq yA te# diqvi Suk | yA gA#yaqtre Canda#si | yA brA$hmaqNe | yA ha#viqrddhAne$ | tAnta# eqtenAva#yajeq svAhA$ | Garmaq yA teq&ntari#kSheq Suk | yA traiShTu#Beq Canda#si | yA rA#jaqnye$ | yA&&gnI$ddhre | tAnta# eqtenAva#yajeq svAhA$ | 42 (10) 

T.A.7.11.2
Garmaq yA te# pRuthiqvyA(gm) Suk | yA jAga#teq Canda#si | yA vaiSye$ | yA sada#si | tAnta# eqtenAva#yajeq svAhA$ | anu#noq&dyAnu#matiH{1} | 
anvida#numateq tvam {2} | diqvastvA# paraqspAyA$H | aqntari#kShasya taqnuva#H pAhi | pRuqthiqvyAstvAq dharma#NA | 43 (10)

T.A.7.11.3
vaqyamanu#krAmAma suviqtAyaq navya#se | brahma#NastvA paraqspAyA$H | kShaqtrasya# taqnuva#H pAhi | viqSastvAq dharma#NA | vaqyamanu#krAmAma suviqtAyaq navya#se | prAqNasya# tvA paraqspAyai$ | cakShu#Shastaqnuva#H pAhi | Srotra#sya tvAq dharma#NA | vaqyamanu#krAmAma suviqtAyaq navya#se | vaqlgura#si SaqM ~MyudhA#yAH | 44 (10)

T.A.7.11.4
SiSuqr-jana#dhAyAH | Sa~jcaq vakShiq pari# caq vakShi# | catu#H sraktiqrnABi#r. Ruqtasya# | sado# viqSvAyuqH Sarma# saqprathA$H | apaq dveShoq apaq hvara#H | aqnyadvra#tasya saScima | Garmaiqtat te&nna#meqtat purI#Sham | tenaq varddha#svaq cA ca# pyAyasva | vaqrddhiqShIqmahi# ca vaqyam | A ca# pyAsiShIqmahi# | 45 (10)

T.A.7.11.5
rantiqr-nAmA#si diqvyo ga#ndhaqrvaH | tasya# te paqdvaddha#viqrddhAna$m | aqgniraddhya#kShAH | ruqdro&dhi#patiH | samaqhamAyu#ShA | sam prAqNena# | saM ~Mvarca#sA | sam paya#sA | sa~ggau#paqtyena# | sa(gm) rAqyaspoShe#Na | 46 (10)

T.A.7.11.6
vya#sau | yo$&smAn dveShTi# | ya~jca# vaqyaM dviqShmaH | aci#kradaqd^vRuShAq hari#H | maqhAn-miqtro na da#r.SaqtaH | sa(gm) sUrye#Na rocate | cida#si samuqdrayo#niH | induqr dakSha#H Syeqna RuqtAvA$ | hira#NyapakShaH Sakuqno Bu#raqNyuH | maqhAnth saqdhasthe$ dhruqva AniSha#ttaH | 47 (10)

T.A.7.11.7
nama#ste astuq mA mA# hi(gm)sIH | viqSvAva#su(gm) soma gandhaqrvam | Apo# dadRuqSuShI$H | tadRuqtenAq vyA#yann | tadaqnvavai$t | indro# rArahAqNa A#sAm | pariq sUrya#sya pariqdhI(gm) ra#paSyat | viqSvAva#suraqBi tanno# gRuNAtu | diqvyo ga#ndhaqrvo raja#so viqmAna#H | yadvA# GA saqtyamuqta yanna viqdma | 48 (10)

T.A.7.11.8
dhiyo# hinvAqno dhiyaq inno# avyAt | sasni#mavindaqccara#Ne naqdInA$m | apA#vRuNoqd-duroq aSma#vrajAnAm | prAsA$n gandhaqrvo aqmRutA#ni vocat | indroq dakShaqm pari#jAnAdaqhIna$m | eqtat tvam de#va Garma deqvo deqvAnupA#gAH | iqdamaqham ma#nuqShyo# manuqShyAn# | soma#pIqthAnuq
mehi# | saqha praqjayA# saqha rAqyaspoShe#Na | suqmiqtrA naq Apaq oSha#dhayaH santu ( ) | 49 (10)

T.A.7.11.9
duqrmiqtrAstasmai# BUyAsuH | yo$&smAn dveShTi# | ya~jca# vaqyaM dviqShmaH | udvaqyantama#saqspari# {3} | uduqtyaM ciqtram {4} | 
iqmamUq Shu tyamaqsmaBya(gm)# saqnim | gAqyaqtrannavI#yA(gm)sam | agne# deqveShuq pravo#caH | 50 (8)
(yA&&gnI$ddhreq tAntA# eqtenAva#yajeq svAhAq - dharma#NA - SaqM ~MyudhA#yAH - pyAsiShIqmahiq - poShe#Naq - 
niSha#tto - viqdma - sa#n - *tvaqShTau ca#) (A11)

anuvAkam - 12
T.A.7.12.1
maqhIqnAm payo#&siq vihi#taM devaqtrA | jyoqtiqrBA a#siq vanaqspatI#nAqmoSha#dhInAq(gm)q rasa#H | vAqjina#m tvA vAqjino&va# nayAmaH | 
Uqrddhvam mana#H suvaqrgam | 51(4) (A12)

anuvAkam - 13
T.A.7.13.1
askAqn dyauH pRu#thiqvIm | askA#nRuShaqBo yuvAq gAH | skaqnnemA viSvAq Buva#nA | skaqnno yaqj~jaH praja#nayatu | askAqnaja#niq prAja#ni | 
A skaqnnAjjA#yateq vRuShA$ | skaqnnAt praja#niShImahi | 52 (7) (A13)

anuvAkam - 14
T.A.7.14.1
yA puqrastA$d viqdyudApa#tat | tAnta# eqtenAva# yajeq svAhA$ | yA da#kShiNaqtaH | yA paqScAt | yotta#raqtaH | yopari#ShTAd viqdyudApa#tat | tAnta# eqtenAva# yajeq svAhA$ | 53 (7) (A14)

anuvAkam - 15
T.A.7.15.1
prAqNAyaq svAhA$ vyAqnAyaq svAhA# &pAqnAyaq svAhA$ | cakShu#Sheq svAhAq SrotrA#yaq svAhA$ | mana#seq svAhA# vAqce sara#svatyaiq 
svAhA$ | 54 (3) (A15)

anuvAkam - 16
T.A.7.16.1
pUqShNe svAhA# pUqShNe Sara#seq svAhA$ | pUqShNe pra#paqtthyA#yaq svAhA# pUqShNe naqrandhi#ShAyaq svAhA$ | pUqShNe&~g^GRu#Nayeq svAhA# pUqShNe naqruNA#yaq svAhA$ | pUqShNe sA#keqtAyaq svAhA$ | 55 (4) (A16)

anuvAkam - 17
T.A.7.17.1
uda#syaq SuShmA$d BAqnurnArtaq biBa#rti | BAqram pRu#thiqvI na BUma# | pra Suqkraitu# deqvI ma#nIqShA | aqsmath suta#ShToq rathoq na vAqjI | arca#ntaq ekeq mahiq sAma# manvata | tenaq sUrya#madhArayann | tenaq sUrya#marocayann | GaqrmaH SiraqstadaqyamaqgniH | purI#Shamasiq saMpri#yam praqjayA# paqSuBi#rBuvat | praqjApati#stvA sAdayatu | tayA# deqvata#yA &~ggiraqsvad dhruqvA sI#da | 56 (11) (A17)

anuvAkam - 18
T.A.7.18.1
yAste# agna AqrdrA yona#yoq yAH ku#lAqyinI$H | ye te# agnaq inda#voq yA uq nABa#yaH | yAste# agne taqnuvaq Urjoq nAma# | tABiqstvamuqBayI#BiH
sam~MvidAqnaH | praqjABi#ragneq dravi#Neqha sI#da | praqjApa#tistvA sAdayatu | tayA# deqvata#yA&~ggiraqsvad dhruqvA sI#da | 57 (7) (A18)

anuvAkam - 19
T.A.7.19.1
aqgnira#si vaiSvAnaqro#&si | saqm~Mvaqthsaqro#&si parivathsaqro#&si | iqdAqvaqthsaqro#&sIduvathsaqro#&si | iqdvaqthsaqro#&si vathsaqro#&si | tasya# te vasaqntaH Sira#H | grIqShmo dakShi#NaH paqkShaH | vaqrq.ShAH pucCa$m | Saqradutta#raH paqkShaH | heqmaqnto maddhya$m | pUqrvaqpaqkShAScita#yaH ( ) | aqpaqraqpaqkShAH purI#Sham | aqhoqrAqtrANIShTa#kAH | tasya# teq mAsA$ScArddhamAqsASca# kalpantAm | Ruqtava#ste kalpantAm | saqm~Mvaqthsaqraste# kalpatAm | aqhoqrAqtrANi# te kalpantAm | etiq pretiq vItiq samityuditi# | praqjApa#tistvA sAdayatu | 
tayA# deqvata#yA&~ggiraqsvad dhruqvA sI#da | 58 (19)
(cita#yoq nava# ca) (A19)

anuvAkam - 20
T.A.7.20.1
BUrBuvaqssuva#H | Uqrddhva Uq ShuNa# Uqtaye$ | Uqrddhvo na#H pAqhya(gm)ha#saH | viqdhundra#drAqNa(gm) sama#ne bahUqnAm | yuvA#naq(gm)q santa#m paliqto ja#gAra | deqvasya# paSyaq kAvya#m mahiqtvA&dyA maqmAra# | sa hyaqH samA#na | yadRuqte ci#daBiqSriSha#H | puqrA jaqrtRuBya# AqtRuda#H | sandhA#tA saqndhim maqGavA# puroqvasu#H | 59 (10)

T.A.7.20.2
niShka#rtAq vihru#taqm puna#H | puna#rUqrjA{5}, saqha raqyyA {6} | mA no# Garma vyathiqto vi#vyatho naH | mA naqH paraqmadha#raqmmA rajo#&naiH | moShva#smA(gg) stama#syantaqrA dhA$H | mA ruqdriyA#so aqBigu#rvRuqdhAna#H | mA naqH kratu#Bir. hIDiqteBi#raqsmAn | dviShA# sunIteq mA parA#dAH | 
mA no# ruqdro nir.Ru#tiqrmA noq astA$ | mA dyAvA#pRuthiqvI hI#DiShAtAm | 60 (10)

T.A.7.20.3
upa# no mitrAvaruNAviqhAva#tam | aqnvAdI$ddhyAthAmiqha na#H saKAyA | AqdiqtyAnAqm prasi#tir.heqtiH | uqgrA SaqtApA$ShThA Gaq viShAq pari# No vRuNaktu | iqmam me# varuNaq{7}, tattvA# yAmi{8} | tvanno# agneq{9}, sa tvanno# agne{10} | tvama#gne aqyAsi#{11) | udvaqyantama#saqspari# {12} | 
uduqtyaM{13}, ciqtram {14} | vaya#H suparNAH {15} ( ) | 61 (10)
(puqroqvasu#r.hIDiShAtA(gm) supaqrNAH) (A20)

anuvAkam - 21
T.A.7.21.1
BUrBuvaqssuva#H | mayiq tyadi#ndriqyam maqhat | mayiq dakShoq mayiq kratu#H | mayi# dhAyi suqvIrya$m | triSu#gGaqrmo viBA#tu me | AkU$tyAq mana#sA saqha | viqrAjAq jyoti#ShA saqha | yaqj~jenaq paya#sA saqha | brahma#NAq teja#sA saqha | kShaqtreNaq yaSa#sA saqha ( ) | saqtyenaq tapa#sA saqha | tasyaq doha#maSImahi | tasya# suqmnama#SImahi | tasya# BaqkShama#SImahi | tasya# taq indre#Na pIqtasyaq madhu#mataH | upa#hUtaqsyopa#hUto BakShayAmi | 62 (16)
(yaSa#sA saqha ShaTca#) (A21)

anuvAkam - 22
T.A.7.22.1
yAste# agne GoqrAstaqnuva#H | kShuccaq tRuShNA ca# | asnuqkcAnA#hutiSca | aqSaqnaqyA ca# pipAqsA ca# | seqdiScAma#tiSca | eqtAste# agne GoqrAstaqnuva#H | tABi#raqmu~gga#cCa | yo$&smAn dveShTi# | ya~jca# vaqyaM dviqShmaH | 63 (9) (A22)

anuvAkam - 23
T.A.7.23.1
snikcaq snIhi#tiScaq snihi#tiSca | uqShNA ca# SIqtA ca# | uqgrA ca# BIqmA ca# | saqdAmnI# seqdirani#rA | eqtAste# agne GoqrAstaqnuva#H | tABi#raqmu~gga#cCa | yo$&smAn dveShTi# | ya~jca# vaqyaM dviqShmaH | 64 (8) (A23)

anuvAkam - 24
T.A.7.24.1
dhuni#Sca dhvAqntaSca# dhvaqnaSca# dhvaqnaya(gg)#Sca | niqliqmpaSca# viliqmpaSca# vikShiqpaH | 65 (2) (A24)

anuvAkam - 25
T.A.7.25.1
uqgraScaq dhuni#Sca dhvAqntaSca# dhvaqnaSca# dhvaqnaya(gg)#Sca | saqhaqsaqhvA(gg)Scaq saha#mAnaScaq saha#svA(gg)Scaq sahI#yA(gg)Sca | etyaq pretya# vikShiqpaH | 66 (3) (A25)

anuvAkam - 26
T.A.7.26.1
aqhoqrAqtre tvodI#rayatAm | aqrddhaqmAqsAstvodI$M jayantu | mAsA$stvA Srapayantu | Ruqtava#stvA pacantu | 
saqm~MvaqthsaqrastvA# hantvasau | 67 (5) (A26)

anuvAkam - 27
T.A.7.27.1
KaT PaD jaqhi | CiqndhI BiqndhI haqndhI kaT | itiq vAca#H krUrAqNi | 68 (3) (A27)

anuvAkam - 28
T.A.7.28.1
vigA i#ndra viqcara$nth spASayasva | svaqpanta#mindra paSuqmanta#micCa | vajre#NAqmum bo#dhaya durviqdatra$m | svaqpaqto$&syaq praha#raq Boja#neByaH | agne# aqgninAq sam~Mva#dasva | mRutyo# mRuqtyunAq sam~Mva#dasva | nama#ste astu BagavaH | saqkRutte# agneq nama#H | 
dvisteq nama#H | tristeq nama#H ( ) | caqtusteq nama#H | paq~jcaqkRutva#steq nama#H | daqSaqkRutva#steq nama#H | SaqtaqkRutva#steq nama#H | AqsaqhaqsraqkRutva#steq nama#H | aqpaqriqmiqtaqkRutva#steq nama#H | nama#ste astuq mA mA# hi(gm)sIH | 69 (17)
(tristeq nama#H saqpta ca#) (A28)

anuvAkam - 29
T.A.7.29.1
asRu#n muKo rudhiqreNAqvya#ktaH | yaqmasya# dUqtaH SvapAqd-vidhA#vasi | gRuddhra#H supaqrNaH kuqNapaqnniShe#vase | yaqmasya# dUqtaH prahi#to Baqvasya# coqBayo$H | 70 (4) (A29)

anuvAkam - 30
T.A.7.30.1
yadeqtad-vRu#kaqso BUqtvA | vAg de$vyaBiqrAya#si | dviqShanta#m meq&BirA#ya | tam mRu#tyo mRuqtyave# naya | 
sa ArtyA&&rtiqmArcCa#tu | 71 (5) (A30)

anuvAkam - 31
T.A.7.31.1
yadI#Shiqto yadi# vA svakAqmI | BaqyeDa#koq vada#tiq vAca#meqtAm | tAmi#ndrAqgnI brahma#NA sam~MvidAqnau | 
SiqvAmaqsmaBya#M kRuNuta~ggRuqheShu# | 72 (4) (A31)

anuvAkam - 32
T.A.7.32.1
dIrGa#muKiq dur.ha#Nu | mA sma# dakShiNaqto va#daH | yadi# dakShiNaqto vadA$d dviqShantaqm me&va# bAdhAsai | 73 (3) (A32)

anuvAkam - 33
T.A.7.33.1
iqtthAdulU#kaq Apa#ptat | hiqraqNyAqkSho ayo#muKaH | rakSha#sAndUqta Aga#taH | tamiqto nA#SayAgne | 74 (4) (A33)

anuvAkam - 34
T.A.7.34.1
yadeqtad BUqtAnya#nvAqviSya# | daivIqM ~MvAca#M ~Mvaqdasi# | dviqShato# naqH parA#vada | tAn mRu#tyo mRuqtyave# naya | ta ArtyA&&rtiqmArcCa#ntu | aqgninAq&gniH sam~Mva#datAm | 75 (6) (A34)

anuvAkam - 35
T.A.7.35.1
praqsArya# saqkthyau# pata#si | saqvyamakShi# niqpepi# ca | meha ka#syacaqnAma#mat | 76 (3) (A35)

anuvAkam - 36
T.A.7.36.1
atri#NA tvA krime hanmi | kaNve#na jaqmada#gninA | viqSvAva#soqr brahma#NA haqtaH | krimI#NAq(gm)q rAjA$ | apye#ShA(gg) sthaqpati#rhaqtaH | atho# mAqtA&tho# piqtA | atho$ sthUqrA atho$ kShuqdrAH | atho# kRuqShNA atho$ SveqtAH | atho# AqSAti#kA haqtAH | SveqtABi#H saqha 
sarve# haqtAH | 77 (10) (A36)

anuvAkam - 37
T.A.7.37.1
AhaqrAva#dya | SRuqtasya# haqviShoq yathA$ | tath saqtyam | yadaqmuM ~Myaqmasyaq jamBa#yoH | Ada#dhAmiq tathAq hi tat | 
KaNPaNmrasi# | 78 (6) (A37)

anuvAkam - 38
T.A.7.38.1
brahma#NA tvA SapAmi | brahma#NastvA Saqpathe#na SapAmi | GoqreNa# tvAq BRugU#NAq~jcakShu#ShAq prekShe$ | rauqdreNaq tvA~ggi#rasAqm mana#sA dhyAyAmi | aqGasya# tvAq dhAra#yA viddhyAmi | adha#roq mat pa#dyasvAsau | 79 (6) (A38)

anuvAkam - 39
T.A.7.39.1
uttu#da SimijAvari | talpe#jeq talpaq uttu#da | giqrI(gm) ranuq prave#Saya | marI#cIqrupaq sannu#da | yAva#diqtaH puqrastA#duqdayA#tiq sUrya#H | tAva#diqto#&munnA#Saya | yo$&smAn dveShTi# | ya~jca# vaqyaM dviqShmaH | 80 (8) (A39)

anuvAkam - 40
T.A.7.40.1
BUrBuvaqssuvoq BUrBuvaqssuvoq BUrBuvaqssuva#H | Buvo$&ddhAyiq Buvo$&ddhAyiq Buvo$&ddhAyi | nRuqmNAyi nRuqmNam nRuqmNAyi nRuqmNam nRuqmNAyi nRuqmNam | niqdhA yyo#&vAyi niqdhA Yyo#&vAyi niqdhA yyo#&vAyi | e aqsme aqsme | suvaqrna jyotIH$ | 81 (6) (A40)

anuvAkam - 41
T.A.7.41.1
pRuqthiqvI saqmit | tAmaqgniH sami#ndhe | sA&gni(gm) sami#ndhe | tAmaqha(gm) sami#ndhe | sA mAq sami#ddhA | Ayu#ShAq teja#sA | varca#sA SriqyA | yaSa#sA brahmavarcaqsena# | aqnnAdye#naq sami#ntAq(gg)q svAhA$ | aqntari#kSha(gm) saqmit | 82 (6)

T.A.7.41.2
tAM ~MvAqyuH sami#ndhe | sA vAqyu(gm) sami#ndhe | tAmaqha(gm) sami#ndhe | sA mAq sami#ddhA | Ayu#ShAq teja#sA | varca#sA SriqyA | yaSa#sA brahmavarcaqsena# | aqnnAdye#naq sami#ntAq(gg)q svAhA$ | dyauH saqmit | tAmA#diqtyaH sami#ndhe | 83 (10)

T.A.7.41.3
sA&&diqtya(gm) sami#ndhe | tAmaqha(gm) sami#ndhe | sA mAq sami#ddhA | Ayu#ShAq teja#sA | varca#sA SriqyA | yaSa#sA brahmavarcaqsena# | aqnnAdye#naq samintAq(gg)q svAhA$ | prAqjAqpaqtyA me# saqmida#si sapatnaqkShaya#NI | BrAqtRuqvyaqhA me#&siq svAhA$ | 
agne$ vratapate vraqta~jca#riShyAmi | 84 (10)

T.A.7.41.4
tacCa#keyaqM tanme# rAddhyatAm | vAyo$ vratapataq Adi#tya vratapate | vraqtAnA$M ~Mvratapate vraqta~jca#riShyAmi | tacCa#keyaqM tanme# rAddhyatAm | 
dyauH saqmit | tAmA#diqtyaH sami#ndhe | sA&&diqtya(gm) sami#ndhe | tAmaqha(gm) sami#ndhe | sA mAq sami#ddhA | Ayu#ShAq teja#sA | 85 (10)

T.A.7.41.5
varca#sA SriqyA | yaSa#sA brahmavarcaqsena# | aqnnAdye#naq sami#ntAq(gg)q svAhA$ | aqntari#kSha(gm) saqmit | tAM ~MvAqyuH sami#ndhe | 
sA vAqyu(gm) sami#ndhe | tAmaqha(gm) sami#ndhe | sA mAq sami#ddhA | Ayu#ShAq teja#sA | varca#sA SriqyA | 86 (10)

T.A.7.41.6
yaSa#sA brahmavarcaqsena# | aqnnAdye#naq sami#ntAq(gg)q svAhA$ | pRuqthiqvI saqmit | tAmaqgniH sami#ndhe | sA&gni(gm) sami#ndhe | tAmaqha(gm) sami#ndhe | 
sA mAq sami#ddhA | Ayu#ShAq teja#sA | varca#sA SriqyA | yaSa#sA brahmavarcaqsena# ( ) | 87 (10)

T.A.7.41.7
aqnnAdye#naq sami#ntAq(gg)q svAhA$ | prAqjAqpaqtyA me# saqmida#si sapatnaqkShaya#NI | BrAqtRuqvyaqhA me#&siq svAhA$ | Adi#tya vratapate vraqtama#cAriSham | tada#SakaqM tanme#&rAdhi | vAyo$ vratapaqte&gne$ vratapate | vraqtAnA$M ~Mvratapate vraqtama#cAriSham | 
tada#SakaqM tanme#&rAdhi | 88 (8)
(saqmith - sami#ndhe - vraqta~jca#riShyAq - myAyu#ShAq teja#sAq - varca#sA SriqyA - yaSa#sA brahmavarcaqsenAq - *ShTau ca#) (A41)

anuvAkam - 42
T.A.7.42.1
Sannoq vAta#H pavatAm mAtaqriSvAq Sanna#stapatuq sUrya#H | ahA#niq Sam Ba#vantu naqH Sa(gm) rAtriqH prati#dhIyatAm | SamuqShA noq vyu#cCatuq 
SamA#diqtya ude#tu naH | SiqvA naqH Santa#mA Bava sumRuDIqkA sara#svati | mA teq vyo#ma saqndRuSi# | iDA#yaiq vAstva#si vAstuqmad vA$stuqmanto# 
BUyAsmaq mA vAsto$H Cithsmahya vAqstuH sa BU#yAqd-yo$&smAn dveShTiq ya~jca# vaqyaM dviqShmaH | praqtiqShThA&si# pratiqShThAva#nto BUyAsmaq mA pra#tiqShThAyA$H Cithsmahya pratiqShThaH sa BU#yAqd yo$&smAn dveShTiq ya~jca# vaqyaM dviqShmaH | A vA#ta vAhi BeShaqjam vi vA#ta vAhiq yadrapa#H | tva(gm) hi viqSvaBe#Shajo deqvAnA$M dUqta Iya#se | dvAviqmau vAtau# vAtaq A sindhoqrA pa#rAqvata#H | 89 (10)

T.A.7.42.2
dakSha#m me aqnya AqvAtuq parAq&nyo vA#tuq yad-rapa#H | yadaqdo vA#ta te gRuqhe#&mRuta#sya niqdhir.hiqtaH | tato# no dehi jIqvaseq tato# no dhehi BeShaqjam | tato# noq mahaq Ava#haq vAtaq AvA#tu BeShaqjam | SaqmBUr ma#yoqBUrno# hRuqde pra Naq AyU(gm)#Shi tAriShat | indra#sya gRuqho#&siq tam tvAq prapa#dyeq saguqssASva#H | saqha yanmeq astiq tena# | BUH prapa#dyeq BuvaqH prapa#dyeq suvaqH prapa#dyeq BUrBuvaqssuvaqH prapa#dye vAqyum prapaqdye&nA$rtAm deqvatAqm prapaqdye &SmA#namAKaqNam prapa#dye praqjApa#ter brahmakoqSam brahmaq prapa#dyaq om prapa#dye | aqntari#kSham ma uqrva#ntara#m bRuqhadaqgnayaqH parva#tAScaq yayAq vAta#H svaqstyA sva#stiqmAntayA$ svaqstyA sva#stiq mAna#sAni | prANA#pAnau mRuqtyormA# pAtaqm prANA#pAnauq 
mA mA# hAsiShTaqm mayi# meqdhAm mayi# praqjAm mayyaqgni stejo# dadhAtuq mayi# meqdhAm mayi# praqjAm mayIndra# indriqyam da#dhAtuq mayi# meqdhAm mayi# praqjAm mayiq sUryoq BrAjo# dadhAtu | 90 (10)

T.A.7.42.3
dyuqBiraqktuBiqH pari#pAta-maqsmAnari#ShTeBi-raSvinAq sauBa#geBiH | tanno# miqtro varu#No mAmahantAq madi#tiqH sindhu#H pRuthiqvI uqta dyauH | kayA# naSciqtra ABu#vadUqtI saqdAvRu#dhaqH saKA$ | kayAq Saci#ShThayA vRuqtA | kastvA# saqtyo madA#nAqm ma(gm)hi#ShTho mathsaqdandha#saH |
 dRuqDhA ci#dAqrujeq vasu# | aqBI Shu NaqH saKI#nAmaviqtA ja#ritRUqNAm | Saqtam Ba#vAsyUqtiBi#H | vaya#H supaqrNA upa#seduqrindra#m priqyame#dhAq RuSha#yoq nAdha#mAnAH | apa# dhvAqntamU$rNuqhi pUqrdhi cakShu#r mumuqgdhya#smA-nniqdhaye#va baqddhAn | 91 (10)

T.A.7.42.4
Sanno# deqvIraqBiShTa#yaq Apo# Bavantu pIqtaye$ | SaM ~MyoraqBisra#vantu naH | ISA#nAq vAryA#NAqm kShaya#ntIScar.ShaNIqnAm | aqpo yA#cAmi BeShaqjam | suqmiqtrA naq Apaq oSha#dhayaH santu durmiqtrAstasmai# BUyAsuqr-yo$&smAn-dveShTiq ya~jca# vaqyaM dviqShmaH | Apoq hi ShThA ma#yoqBuvaqstA na# Uqrje da#dhAtana | maqhe raNA#yaq cakSha#se | yo va#H Siqvata#moq rasaqstasya# BAjayateqha na#H | uqSaqtIri#va mAqtara#H | tasmAq ara#m gamAma voq yasyaq kShayA#yaq jinva#tha | 92 (10)

T.A.7.42.5
Apo# jaqnaya#thA ca naH | pRuqthiqvI SAqntA sA&gninA# SAqntA sA me# SAqntA Suca(gm)# Samayatu | aqntari#kSha(gm) SAqntaM tad vAqyunA# SAqntaM 
tanme# SAqnta(gm) Suca(gm)# Samayatu | dyauH SAqntA sA&&diqtyena# SAqntA sA me# SAqntA Suca(gm)# Samayatu | pRuqthiqvI SAnti#raqntari#kShaq(gm)q 
SAntiqr dyauH SAntiqr diSaqH SAnti# ravAntaradiqSAH SAnti# raqgniH SAnti#r vAqyuH SAnti# rAdiqtyaH SAnti# ScaqndramAqH SAntiqr nakSha#trANiq 
SAntiq rApaqH SAntiq roSha#dhayaqH SAntiqr vanaqspata#yaqH SAntiqr gauH SAnti# raqjA SAntiq raSvaqH SAntiqH puru#ShaqH SAntiqr brahmaq 
SAnti#r brAhmaqNaH SAntiqH SAnti#reqva SAntiqH SAnti#rme astuq SAnti#H | tayAq&ha(gm) SAqntyA sa#rvaSAqntyA mahya#M dviqpadeq catu#Shpade caq SAnti#m karomiq SAnti#rme astuq SAnti#H | ehaq SrIScaq hrIScaq dhRuti#Scaq tapo# meqdhA pra#tiqShThA SraqddhA saqtyaM dharma#ScaiqtAniq 
motti#ShThantaq-manUtti#ShThantuq mA mAq(gg)q SrIScaq hrIScaq dhRuti#Scaq tapo# meqdhA pra#tiqShThA SraqddhA saqtyaM dharma#ScaiqtAni# mAq mA hA#siShuH | udAyu#ShA svAqyuShodoSha#dhInAq(gm)q raseqnot paqrjanya#syaq SuShmeq Noda#sthA-maqmRutAq(gm)q anu# | taccakShu#r deqvahi#tam 
puqrastA$ cCuqkramuqccara#t | paSye#ma Saqrada#H Saqtam jIve#ma Saqrada#H Saqtam nandA#ma Saqrada#H Saqtam modA#ma Saqrada#H Saqtam 
BavA#ma Saqrada#H Saqta(gm) SRuqNavA#ma Saqrada#H Saqtam prabra#vAma Saqrada#H Saqta majI#tAH syAma Saqrada#H Saqtam jyokcaq 
sUrya#m dRuqSe ( ) | 93 (10)

T.A.7.42.6
ya uda#gAn mahaqto&rNavA$d-viqBrAja#mAnaH sariqrasyaq madhyAqthsa mA# vRuShaqBo lo#hitAqkShaH sUryo# vipaqScin mana#sA punAtu | 
brahma#NaqH Scota#nyasiq brahma#Na AqNI sthoq brahma#Na Aqvapa#namasi dhAriqteyam pRu#thiqvI brahma#NA maqhI dhA#riqtame#nena maqhadaqntari#kShaqm diva#m dAdhAra pRuthiqvI(gm) sade#vAqM ~MyadaqhaM ~Mvedaq tadaqhaM dhA#rayANiq mA madvedo&dhiq visra#sat | meqdhAqmaqnIqShe mA&&vi#SatA(gm) saqmIcI# BUqtasyaq BavyaqsyAva#rudhyaiq sarvaqmAyu#rayANiq sarvaqmAyu#rayANi | AqBir gIqrBir yadato# na UqnamApyA#yaya harivoq vardha#mAnaH | 
yaqdA stoqtRuByoq mahi# goqtrA ruqjAsi# BUyiShThaqBAjoq adha# te syAma | brahmaq prAvA#diShmaq tannoq mA hA#sIt | 
om SAntiqH SAntiqH SAnti#H | 94 (7)
(paqrAqvato#  - dadhAtu - baqddhAn - jinva#tha - dRuqSe - *saqpta ca#) (A42)
+++++++++++
(namo# - yuq~jjateq - vRuShNoq aSva#syaq - brahma#n pravaqrgye#Naq - brahmaqn praca#riShyAmoq - daSaq prAcIq - rapa#Sya~ggoqpAmam - deqvasya# -  
samuqdrA - yeqShe pI#pihiq - Garmaq yA te# - mahIqnAm caqtvA - ryaskAqnq. - yA puqrastA$th saqpta sa#pta - prAqNAyaq trINi# - pUqShNe caqtvAyur -
daqsyaikA#daSaq - yAste# saqptA - gnir ddhruqvasIqH daikAqnna vi(gm)#Satiqr - BUrUqrddhva triq(gm)qSatad - BUr mayiq ShoDa#Saq - yAste# GoqrA navaq - snikcAqShTau - dhuni#Scaq dve - uqgraScaq trINI# - horAqtre pa~jchaq - KaT trINiq - vigAH saqptadaqSA - sRu#n muKaH caqtvAriq - yadeqtad vRu#kaqsaH pa~jcaq - yadI#Shiqta ScaqtvAriq - dIrGa#muKiq trINiq - tthA ccaqtvAriq - yadeqtad BUqtAniq ShaT - praqsAryaq trINya - trI#NAq daSA- haqrAva#dyaq - brahma#NAq ShaTth  ShaD - uttu#dAqShTau - BUH ShaT - pRu#thiqvya#ShTa Sha#ShTiqH - Sanna#H saqptapa#~jcAqSad dvica#tvAri(gm)Sat )
++++++++++
(namo# vAqche - brahma#n pravaqrgye#Naq - mayiq ru - gaqntari#kSheNa - piqtA no#&si - mahIqnA - mupa# noq - yadeqtad - BUr - dyUqBi Scatu#r navatiH) 

hari#H om |

| kRuShNa yajurvedIya taittirIya brAhmaNe AraNyake saptamaH prapAThakaH samAptaH |



T.A.7.11.2 -  anu#noq&dyAnu#matiH{1} , anvida#numateq tvam {2} 
=================================================
anu# noq&dyA&nu#matiryaqj~jaM deqveShu# manyatAM | 
aqgniSca# havyaqvAha#noq Bava#tAM dAqSuSheq maya#H || {1}

anvida#numateq tvaM manyA#saiq Sa~jca#naH kRudhi | 
kratveq dakShA#ya no hinuq praNaq AyU(gm)#Shi tAriShaH || {2} 
(Both {1} and {2} appearing in TS 3.3.11.3 and 3.3.11.4)
----------------------------------------------------------
T.A.7.11.9 -  udvaqyantama#saqspari# {3} , uduqtyaM ciqtram {4} 
===================================================== 
udvaqyaM tama#saqspariq paSya#ntoq jyotiqrutta#raM  | 
deqvaM de#vaqtrA sUryaqmaga#nmaq jyoti#ruttaqmaM || {3}
({3} appearing in T.S.4.1.7.4)

uduq tyaM jAqtave#dasaM deqvaM ~Mva#hanti keqtava#H | dRuqSe viSvA#yaq sUrya$M | 
ciqtraM deqvAnAq-muda#gAqdanI#kaqM cakShu# rmiqtrasyaq varu#NasyAq&gneH || {4}
({4} appearing in T.S.1.4.43.1)
-------------------------------------
T.A.7.20.2 - puna#rUqrjA{5}, saqha raqyyA {6} 
======================================= 
puna#rUqrjA ni va#rtasvaq puna#ragna iqShA&&yu#ShA | puna#rnaH pAhi viqSvata#H || {5}

saqha raqyyA ni va#rtaqsvAgneq pinva#svaq dhAra#yA | viqSvaph^^sni#yA viqSvataqspari# || {6}
(Both {5}  and {6] appearing in T.S.1.5.3.3)
-------------------------------------------------------------
T.A.7.20.3 - iqmam me# varuNaq{7}, tattvA# yAmi{8} 
==========================================
iqmaM me# varuNa SrudhIq hava#maqdyA ca# mRuDaya | 
tvAma#vaqsyurA ca#ke || {7}

tattvA# yAmiq brahma#NAq vanda#mAnaq-stadA SA$steq yaja#mAno haqvirBi#H | 
ahe#DamAno varuNeqha boqdhyuru#Sa(gm)saq mA naq AyuqH pramo#ShIH || {8} 
(Both {7}  and {8] appearing in T.S.2.1.11.6)
------------------------------------------------------------- 
T.A.7.20.3 - tvanno# agneq{9}, sa tvanno# agne{10}  
==================================
tvaM no# agneq varu#Nasya viqdvAn deqvasyaq heDo&va# yAsi sIShThAH | 
yaji#ShThoq vahni# tamaqH SoSu#cAnoq viSvAq dveShA(gm)#siq pramu#mugdhyaqsmat || {9}

sa tvaMno# agne&vaqmo Ba#voqtI nedi#ShTho aqsyA uqShasoq vyu#ShTau | 
ava# yakShva noq varu#Naq(gm)q rarA#No vIqhi mRu#DIqka(gm) suqhavo# na edhi || {10}
(Both {9}  and {10} appearing in T.S.2.5.12.3)
--------------------------------------------------------------------------------------
T.A.7.20.3 - tvama#gne aqyAsi#{11) 
============================
tvama#gne aqyA&si# | aqyA sanmana#sA hiqtaH | aqyA san.haqvyamU#hiShe | aqyA no# dhehi BeShaqjam | 
iqShTo aqgnirAhu#taH | svAhA#kRutaH pipartu naH | svaqgA deqveBya# iqdaM nama#H || {11}
({11} appearing in T.B.2.4.1.9 )
 -------------------------------------------------------------------------
T.A.7.20.3 - udvaqyantama#saqspari# {12} , uduqtyaM{13}, ciqtram {14} 
=======================================
{12}, {13} and {14} is same as {3} and {4} above
-----------------------------------------------------------------

T.A.7.20.3 - vaya#H suparNAH {15} 
=======================
vaya#H supaqrNA upa#seduqrindra$m | priqyame#dhAq RuSha#yoq nAdha#mAnAH | 
apa# dhvAqntamU$rNuqhi pUqrdhi cakShu#H | muqmuqgdhya#smAn niqdhaye#va baqddhAn || {15} 
({15} appearing in T.B.2.5.8.3)
--------------------------------------------------------------.
aShTamaH prapAThakaH

anuvAkam -1
T.A.8.1.1
deqvA vai saqtramA#sata | Ruddhi#parimitaqm ~MyaSa#skAmAH | te$&bruvann | yanna#H prathaqmaM ~MyaSa# RuqcCAt | sarve#ShA-nnaqstath-saqhAsaqditi# | 
teShA$m kurukSheqtraM ~Mvedi#rAsIt | tasyai# KANDaqvo da#kShiNAqrddha A#sIt | tUrGna#muttarAqrddhaH | paqrIqNajja#GanAqrddhaH | 
maqrava# utkaqraH | 1 (10)

T.A.8.1.2
teShA$m maqKaM ~Mvai$ShNaqvaM ~MyaSa# ArcCat | tannya#kAmayata | tenApA$krAmat | tam deqvA anvA#yann | yaSo#&vaqruru#thsamAnAH | tasyAqnvAga#tasya | saqvyAddhanuqrajA#yata | dakShi#NAqdiSha#vaH | tasmA#diShudhaqnvam puNya#janma | yaqj~jaja#nmAq hi | 2 (10)

T.A.8.1.3
tamekaq(gm)q santa$m | baqhavoq nABya#dhRuShNuvann | tasmAqdeka#miShudhaqnvina$m | baqhavo#&niShudhaqnvA nABidhRu#ShNuvanti | so$&smayata | eka#m mAq santa#m baqhavoq nABya#dhar.ShiShuqriti# | tasya# siShmiyAqNasyaq tejo&pA$krAmat | tad-deqvA oSha#dhIShuq nya#mRujuH | te SyAqmAkA# aBavann | smaqyAkAq vai nAmaiqte | 3 (10)

T.A.8.1.4
tath smaqyAkA#nA(gg) smayAkaqtvam | tasmA$d-dIkShiqtenA#piqgRuhya# smetaqvya$m | teja#soq dhRutyai$ | sa dhanu#H pratiqShkaByA#tiShThat | tA u#paqdIkA# abruvaqn-vara#m ~MvRuNAmahai | atha# va iqma(gm) ra#ndhayAma | yatraq kva# caq KanA#ma | tadaqpo#&BitRu#NadAqmeti# | tasmA#dupaqdIkAq yatraq kva# caq Kana#nti | tadaqpo#&BitRu#ndanti | 4 (10)

T.A.8.1.5
vAre#vRutaq(gg)q hyA#sAm | tasyaq jyAmapyA#dann | tasyaq dhanu#rviqprava#mANaq(gm)q Siraq uda#vartayat | tad dyAvA#pRuthiqvI anuqprAva#rtata | yat prAva#rtata | tat pra#vaqrgya#sya pravargyaqtvam | yadGrA~M(4) ityapa#tat | taddhaqrmasya# Garmaqtvam | maqhaqto vIqrya#mapaptaqditi# | tan ma#hAvIqrasya# mahAvIraqtvam | 5 (10)

T.A.8.1.6
yadaqsyAH saqmaBa#rann | tath saqmrAj~ja#H samrAqTtvam | ta(gg) stRuqtam deqvatA$streqdhA vya#gRuhNata | aqgniH prA#tassavaqnam | indroq mAddhya#ndinaq(gm)q sava#nam | viSve# deqvAstRu#tIyasavaqnam | tenApa#SIrShNA yaqj~jenaq yaja#mAnAH | nASiShoq&vAru#ndhata | na su#vaqrgaM ~MloqkamaqBya#jayann | te deqvA aqSvinA#vabruvann | 6 (10)

T.A.8.1.7
BiqShajauq vai stha#H | iqdaM ~Myaqj~jasyaq SiraqH prati#dhattaqmiti# | tAva#brUtAqM ~Mvara#m ~MvRuNAvahai | graha# eqva nAqvatrApi# gRuhyatAqmiti# | 
tAByA#-meqtamA$Sviqna-ma#gRuhNann | tAveqtad-yaqj~jasyaq SiraqH pratya#dhattAm | yat pra#vaqrgya#H | 
tenaq saSI$rShNA yaqj~jenaq yaja#mAnAH | avAqSiSho&ru#ndhata | aqBi su#vaqrgaM ~Mloqkama#jayann ( ) | yat pra#vaqrgya#m pravRuqNakti# | yaqj~jasyaiqva tacCiraqH prati#dadhAti | tenaq saSI$rShNA yaqj~jenaq yaja#mAnaH | avAqSiSho# ruqndhe | aqBi su#vaqrgaM ~Mloqkam ja#yati | tasmA#deqSha A$Sviqnapra#vayA iva | yat pra#vaqrgya#H | 7 (17)
(uqtkaqro - hye# - te - tRu#ndanti - mahAvIraqtva - ma#bruvan - najayanth saqpta ca#) (A1)

anuvAkam - 2
T.A.8.2.1
sAqviqtram ju#hotiq prasU$tyai | caqtuqrgRuqhIqtena# juhoti | catu#ShpAdaH paqSava#H | paqSUneqvAva#rundhe | cata#sroq diSa#H | diqkShve#va prati#tiShThati | CandA(gm)#si deqveByo&pA$krAmann | na vo#&BAqgAni# haqvyaM ~Mva#kShyAmaq iti# | teBya# eqta-cca#turgRuhIqta-ma#dhArayann | puqroqnuqvAqkyA#yai yAqjyA#yai | 8 (10)

T.A.8.2.2
deqvatA#yai vaShaTkAqrAya# | yacca#turgRuhIqtam juqhoti# | CandA(gg)#syeqva tat prI#NAti | tAnya#sya prIqtAni# deqveByo# haqvyaM ~Mva#hanti | braqhmaqvAqdino# vadanti | hoqtaqvya#m dIkShiqtasya# gRuqhA(3) i na ho#taqvyA(3) miti# | haqvirvai dI$kShiqtaH | yajju#huqyAt | haqviShkRu#taqM ~Myaja#mAnamaqgnau prada#ddhyAt | yanna ju#huqyAt | 9 (10)

T.A.8.2.3
yaqj~jaqpaqruraqntari#yAt | yaju#reqva va#det | na haqviShkRu#taqM ~Myaja#mAnamaqgnau praqdadhA#ti | na ya#j~japaqruraqntare#ti | gAqyaqtrI CandAq(gg)qsyatya#manyata | tasyai# vaShaTkAqro$&Byayyaq Siro$&cCinat | tasyai$ dveqdhA rasaqH parA#&patat | pRuqthiqvImaqrddhaH prAvi#Sat | paqSUnaqrddhaH | yaH pRu#thiqvIm prAvi#Sat | 10 (10)

T.A.8.2.4
sa Ka#diqro#&Bavat | yaH paqSUn | so#&jAm | yatKA#diqryaBriqr Bava#ti | Canda#sAmeqva rase#na yaqj~jasyaq SiraqH samBa#rati | yadaudu#mbarI | UrgvA u#duqmbara#H | Uqrjaiva yaqj~jasyaq SiraqH samBa#rati | yad-vai#NaqvI | tejoq vai veNu#H | 11 (10)

T.A.8.2.5
teja#saiqva yaqj~jasyaq SiraqH samBa#rati | yad-vaika#~gkatI | BA eqvAva#rundhe | deqvasya# tvA saviqtuH pra#saqva ityaBriqmAda#tteq prasU$tyai | 
aqSvino$r-bAqhuByAqmityA#ha | aqSvinauq hi deqvAnA#maddhvaqryU AstA$m | pUqShNo hastA$ByAqmityAhaq yatyai$ | vajra# ivaq vA eqShA | yadaBri#H | aBri#rasiq nAri#raqsItyA#haq SAntyai$ | 12 (10)

T.A.8.2.6
aqddhvaqraqkRud-deqveByaq ityA#ha | yaqj~jo vA a#ddhvaqraH | yaqj~jaqkRud-deqveByaq itiq vAvaitadA#ha | utti#ShTha brahmaNaspataq ityA#ha | brahma#Naiqva yaqj~jasyaq Siro&cCai#ti | praituq brahma#NaqspatiqrityA#ha | pretyaiqva yaqj~jasyaq Siro&cCai#ti | pra deqvye#tu sUqnRutetyA#ha | yaqj~jo vai sUqnRutA$ | acCA# vIqrannarya#m paq~gktirA#dhasaqmityA#ha | 13 (10)

T.A.8.2.7
pA~gktoq hi yaqj~jaH | deqvA yaqj~janna#yantu naq ityA#ha | deqvAneqva ya#j~jaqniya#H kurute | devI$ dyAvApRuthivIq anu# me ma(gm)sAthAqmityA#ha | AqByAmeqvAnu#mato yaqj~jasyaq SiraqH samBa#rati | RuqddhyAsa#maqdya maqKasyaq Siraq ityA#ha | yaqj~jo vai maqKaH | RuqddhyAsa#maqdya yaqj~jasyaq Siraq itiq vAvaitadA#ha | maqKAya# tvA maqKasya# tvA SIqrShNa ityA#ha | niqrdiSyaiqvaina#ddharati | 14 (10)

T.A.8.2.8
trir.ha#rati | traya# iqme loqkAH | eqBya eqva loqkeByo# yaqj~jasyaq SiraqH samBa#rati | tUqShNIm ca#tuqrtha(gm) ha#rati | apa#rimitAdeqva yaqj~jasyaq SiraqH samBa#rati | mRuqtKaqnAdagre# harati | tasmA$n mRutKaqnaH ka#ruqNya#taraH | iyaqtyagra# AsIqrityA#ha | aqsyAmeqvACa#mbaTkAraM ~Myaqj~jasyaq SiraqH samBa#rati | Urjaqm ~MvA eqta(gm) rasa#m pRuthiqvyA u#paqdIkAq ud^di#hanti | 15 (10)

T.A.8.2.9
yad-vaqlmIka$m | yad-va#lmIkavaqpA sa#mBAqro Bava#ti | Urja#meqva rasa#m pRuthiqvyA ava#rundhe | athoq Srotra#meqva | Srotraq(gg)q 
hye#tat pRu#thiqvyAH | yad-vaqlmIka#H | aba#dhiro Bavati | ya eqvaM ~Mveda# | indro# vRuqtrAyaq vajraqmuda#yacCat | sa yatra#yatra paqrAkra#mata | 16 (10)

T.A.8.2.10
tannAddhri#yata | sa pU#tIkastaqmbe parA$kramata | so$&ddhriyata | so$&bravIt | UqtiM ~Mvai me# dhAq iti# | tadUqtIkA#nA-mUtIkaqtvam | yadUqtIkAq Bava#nti | yaqj~jAyaiqvotim da#dhati | aqgniqjA a#si praqjApa#teq retaq ityA#ha | ya eqva rasa#H paqSUn prAvi#Sat | 17 (10)

T.A.8.2.11
tameqvAva#rundhe | pa~jcaiqte sa#mBAqrA Ba#vanti | pA~gkto# yaqj~jaH | yAvA#neqva yaqj~jaH | tasyaq SiraqH samBa#rati | yadgrAqmyANA$m paSUqnA~jcarma#NA saqmBare$t | grAqmyAn paqSU~jCuqcA&rpa#yet | kRuqShNAqjiqnenaq samBa#rati | AqraqNyAneqva paqSU~jCuqcA&rpa#yati | tasmA$th-saqmAva#t-paSUqnAm praqjAya#mAnAnAm | 18 (10)

T.A.8.2.12
AqraqNyAH paqSavaqH kanI#yA(gm)saH | SuqcA hyRu#tAH | loqmaqtaH samBa#rati | atoq hya#syaq meddhya$m | paqriqgRuhyA ya#nti | rakSha#sAqmapa#hatyai | baqhavo# haranti | apa#citimeqvAsmi#n dadhati | uddha#teq sika#topopteq pari#Sriteq nida#dhatiq SAntyai$ | 
mada#ntIBiqrupa# sRujati | 19 (10)

T.A.8.2.13
teja# eqvAsmi#n dadhAti | madhu# tvA madhuqlA ka#roqtvityA#ha | brahma#NaiqvAsmiqn-tejo# dadhAti | yadgrAqmyANAqm pAtrA#NAm kaqpAlai$H sa(gm)sRuqjet | grAqmyANiq pAtrA#Ni SuqcA&rpa#yet | aqrmaqkaqpAqlaiH sa(gm)sRu#jati | eqtAniq vA a#nupajIvanIqyAni# | tAnyeqva SuqcA&rpa#yati | Sarka#rABiqH sa(gm)sRu#jatiq dhRutyai$ | atho# SaqntvAya# ( ) | aqjaqloqmaiH sa(gm)sRu#jati | eqShA vA aqgneH priqyA taqnUH | yadaqjA | priqyayaiqvaina#m taqnuvAq sa(gm)sRu#jati | athoq teja#sA | kRuqShNAqjiqnasyaq loma#BiqH sa(gm)sRu#jati | yaqj~jo vai kRu#ShNAjiqnam | yaqj~jenaiqva yaqj~ja(gm) sa(gm)sRu#jati | 20 (18)
(yAqjA#yaiq - na ju#huqyA - davi#Saqd - veNuqH - SAntyai# - paq~gktirA#dhasaqmityA#ha - harati - dihanti - paqrAkra#maq - tAvi#Sat - 
praqjAya#mAnAnA(gm) - sRujati - SaqntvAyAq ShTau ca#) (A2)

anuvAkam - 3
T.A.8.3.1 
pari#Srite karoti | braqhmaqvaqrcaqsasyaq pari#gRuhItyai | na kuqrvannaqBi prA$NyAt | yat kuqrvanna#Bi prAqNyAt | prAqNA~jCuqcA&rpa#yet | aqpaqhAyaq prANi#ti | prAqNAnA$m gopIqthAya# | na pra#vaqrgya#m-cAdiqtyam-cAqntare#yAt | yada#ntareqyAt | duqScarmA$ syAt | 21 (10)

T.A.8.3.2 
tasmAqnnAntaqrAyya$m | Aqtmano# gopIqthAya# | veNu#nA karoti | tejoq vai veNu#H | teja#H pravaqrgya#H | teja#saiqva tejaqH sama#rddhayati | maqKasyaq Siroq&sItyA#ha | yaqj~jo vai maqKaH | tasyaiqtacCira#H | yat pra#vaqrgya#H | 22 (10)

T.A.8.3.3 
tasmA#deqvamA#ha | yaqj~jasya# paqde sthaq ityA#ha | yaqj~jasyaq hye#te paqde | athoq prati#ShThityai | gAqyaqtreNa# tvAq Canda#sA karoqmItyA#ha | Cando#Bireqvaina#m karoti | tryu#ddhim karoti | traya# iqme loqkAH | eqShAn ~MloqkAnAqmAptyai$ | Cando#BiH karoti | 23 (10)

T.A.8.3.4 
vIqrya#m ~Mvai CandA(gm)#si | vIqrye#Naiqvaina#m karoti | yaju#ShAq bila#m karotiq vyAvRu#tyai | iya#ntam karoti | praqjApa#tinA yaj~jamuqKenaq sammi#tam | iya#ntam karoti | yaqj~jaqpaqruShAq sammi#tam | iya#ntam karoti | eqtAvaqdvai puru#She vIqrya$m | vIqrya#sammitam | 24 (10)

T.A.8.3.5 
apa#rimitam karoti | apa#rimitaqsyAva#ruddhyai | paqriqgrIqvam ka#rotiq dhRutyai$ | sUrya#syaq hara#sA SrAqyetyA#ha | yaqthAqyaqjureqvaitat | aqSvaqSaqkena# dhUpayati | prAqjAqpaqtyo vA aSva#H sayoniqtvAya# | vRuShNoq aSva#sya niqShpadaqsItyA#ha | aqsau vA A#diqtyo vRuShA&Sva#H | 
tasyaq CandA(gm)#si niqShpat | 25 (10)

T.A.8.3.6 
Cando#Bireqvaina#m dhUpayati | aqrciShe$ tvA SoqciSheq tvetyA#ha | teja# eqvAsmi#n dadhAti | vAqruqNo#&BIddha#H | maiqtriyopai#tiq SAntyai$ | siddhyaiq tvetyA#ha | yaqthAqyaqjureqvaitat | deqvastvA# saviqtodva#paqtvityA#ha | saqviqtRupra#sUta eqvainaqm brahma#NA deqvatA#Biqrudva#pati | apa#dyamAnaH pRuthiqvyAmASAq diSaq ApRuqNetyA#ha | 26 (10)

T.A.8.3.7 
tasmA#daqgniH sarvAq diSo&nuq viBA#ti | utti#ShTha bRuqhan-Ba#voqrddhvasti#ShTha dhruqvastvamityA#haq prati#ShThityai | IqSvaqro vA eqSho$&ndho Bavi#toH | yaH pra#vaqrgya#maqnvIkSha#te | sUrya#sya tvAq cakShuqShA&nvI$kShaq ityA#ha | cakShu#Sho gopIqthAya# | Ruqjave$ tvA sAqdhave$ tvA sukShiqtyai tvAq BUtyaiq tvetyA#ha | iqyaM ~MvA RuqjuH | aqntari#kSha(gm) sAqdhu | aqsau su#kShiqtiH | 27 (10)

T.A.8.3.8 
diSoq BUti#H | iqmAneqvAsmai# loqkAn ka#lpayati | athoq prati#ShThityai | iqda-maqha-maqmumA#muShyAyaqNaM ~MviqSA paqSuBi#r-brahmavarcaqsenaq paryU#hAqmItyA#ha | viqSaivaina#m paqSuBi#r-brahmavarcaqsenaq paryU#hati | viqSeti# rAjaqnya#sya brUyAt | viqSaivainaqm paryU#hati | paqSuBiqritiq vaiSya#sya | paqSuBi#reqvainaqm paryU#hati | aqsuqrya#m pAtraqmanA$cCRuNNam | 28 (10)

T.A.8.3.9 
AcCRu#Natti | deqvaqtrA&ka#H | aqjaqkShIqreNAcCRu#Natti | paqraqmaM ~MvA eqtat paya#H | yada#jakShIqram | paqraqmeNaiqvainaqm payaqsA&&cCRu#Natti | yaju#ShAq vyAvRu#ttyai | Cando#BiqrAcCRu#Natti | Cando#BiqrvA eqSha kri#yate | Cando#Bireqva CandAq(gg)qsyAcCRu#Natti ( ) | CRuqndhi vAcaqmityA#ha | vAca#meqvAva#rundhe | CRuqndhyUrjaqmityA#ha | Urja#meqvAva#rundhe | CRuqndhi haqvirityA#ha | haqvireqvAka#H | deva# puraScara saqGyAsaqntvetyA#ha | yaqthAqyaqjureqvaitat | 29 (18)
(syAqd - yat pra#vaqrgya#H - Cando#BiH karoti - vIqrya# sammitaqm - CandA(gm)#si niqShpat - pRuqNetyA#ha - sukShiqti - ranA$cCRuNNaqm - CandAq(gg)qsyAcCRu#Na ttyaqShTau ca#) (A3)

anuvAkam - 4
T.A.8.4.1 
brahmaqn praca#riShyAmoq hota#r-GaqrmamaqBiShTuqhItyA#ha | eqSha vA eqtar.hiq bRuhaqspati#H | yadbraqhmA | tasmA# eqva pra#tiqprocyaq praca#rati | Aqtmano&nA$rtyai | yaqmAya# tvA maqKAyaq tvetyA#ha | eqtA vA eqtasya# deqvatA$H | tABi#reqvainaq(gm)q sama#rddhayati | mada#ntIBiqH prokSha#ti | teja# eqvAsmi#n dadhAti | 30 (10)

T.A.8.4.2 
aqBiqpUqrvam prokSha#ti | aqBiqpUqrva-meqvAsmiqn-tejo# dadhAti | triH prokSha#ti | tryA#vRuqddhi yaqj~jaH | atho# meddhyaqtvAya# | hotA&nvA#ha | rakSha#sAqmapa#hatyai | ana#vAnam | prAqNAnAq(gm)q santa#tyai | triqShTuBa#H saqtIr-gA#yaqtrIriqvAnvA#ha | 31 (10)

T.A.8.4.3 
gAqyaqtro hi prAqNaH | prAqNameqva yaja#mAne dadhAti | santa#taqmanvA#ha | prAqNAnA#maqnnAdya#syaq santa#tyai | athoq rakSha#sAqmapa#hatyai | 
yat pari#mitA anubrUqyAt | pari#mitaqmava#rundhIta | apa#rimitAq anvA#ha | apa#rimitaqsyAva#ruddhyai | Siroq vA eqtad-yaqj~jasya# | 32 (10)

T.A.8.4.4 
yat pra#vaqrgya#H | Ur~g^mu~jjA$H | yan mauq~jjo veqdo Bava#ti | Uqrjaiva yaqj~jasyaq SiraqH sama#rddhayati | prAqNAqhuqtIr-ju#hoti | prAqNAneqva yaja#mAne dadhAti | saqpta ju#hoti | saqpta vai SI#r.ShaqNyA$H prAqNAH | prAqNAneqvAsmi#n dadhAti | deqvastvA# saviqtA maddhvA#&naqktvityA#ha | 33 (10)

T.A.8.4.5 
teja#saiqvaina#manakti | pRuqthiqvIm tapa#sastrAyaqsvetiq hira#NyaqmupA$syati | aqsyA ana#tidAhAya | Siroq vA eqtad-yaqj~jasya# | yat pra#vaqrgya#H | aqgniH sarvA# deqvatA$H | praqlaqvAnAqdIpyopA$syati | deqvatA$sveqva yaqj~jasyaq SiraqH prati#dadhAti | apra#tiSIrNAgram Bavati | eqtad-ba#rhiqrhye#ShaH | 34 (10)

T.A.8.4.6 
aqrcira#si SoqciraqsItyA#ha | teja# eqvAsmi#n brahmavarcaqsam da#dhAti | sa(gm)sI#dasva maqhA(gm) aqsItyA#ha | maqhAn. hye#ShaH | braqhmaqvAqdino# vadanti | eqte vAva ta Ruqtvija#H | ye da#r.SapUrNamAqsayo$H | atha# kaqthA hotAq yaja#mAnAyAqSiShoq nASA$staq iti# | puqrastA#dASIqH Kaluq vA aqnyo yaqj~jaH | uqpari#ShTAdASIraqnyaH | 35 (10)

T.A.8.4.7 
aqnAqdhRuqShyA puqrastAqditiq yadeqtAniq yajUq(gg)qShyAha# | SIqrq.Shaqta eqva yaqj~jasyaq yaja#mAna AqSiSho&va#rundhe | Ayu#H puqrastA#dAha | praqjAm da#kShiNaqtaH | prAqNam paqScAt | Srotra#muttaraqtaH | vidhRu#timuqpari#ShTAt | prAqNAneqvAsmai# saqmIco# dadhAti | IqSvaqro vA eqSha diSo&nUnma#ditoH | yandiSo&nu# vyAsthAqpaya#nti | 36 (10)

T.A.8.4.8 
manoqraSvA#&siq BUri#puqtretIqmA-maqBimRu#Sati | iqyaM ~Mvai manoqraSvAq BUri#putrA | aqsyAmeqva prati#tiShThaqtyanu#nmAdAya | sUqpaqsadA# me BUyAq mA mA# hi(gm)sIqrityAqhAhi(gm)#sAyai | cita#H stha pariqcitaq ityA#ha | apa#citimeqvAsmi#n dadhAti | Siroq vA eqtad-yaqj~jasya# | yat pra#vaqrgya#H | aqsau Kaluq vA A#diqtyaH pra#vaqrgya#H | tasya# maqruto# raqSmaya#H | 37 (10)

T.A.8.4.9 
svAhA# maqrudBiqH pari#SrayaqsvetyA#ha | aqmumeqvAdiqtya(gm) raqSmiBiqH paryU#hati | tasmA#-daqsAvA#diqtyo#&muShmi#n ~Mloqke raqSmiBiqH paryU#DhaH | tasmAqd-rAjA# viqSA paryU#DhaH | tasmA$d-grAmaqNIH sa#jAqtaiH paryU#DhaH | aqgneH sRuqShTasya# yaqtaH | vika#~gkataqm BA A$rcCat | yad vaika#~gkatAH pariqdhayoq Bava#nti | BA eqvAva#rundhe | dvAda#Sa Bavanti | 38 (10)

T.A.8.4.10 
dvAda#Saq mAsA$H sam~MvathsaqraH | saqm~MvaqthsaqrameqvAva#rundhe | asti# trayodaqSo mAsaq ityA#huH | yat tra#yodaqSaH pa#riqdhirBava#ti | tenaiqva tra#yodaqSam mAsaqmava#rundhe | aqntari#kShasyAntaqr-ddhiraqsItyA#haq vyAvRu#ttyai | divaqm tapa#sastrAyaqsve-tyuqpari#ShTAq-ddhira#Nyaqmadhiq nida#dhAti | aqmuShyAq ana#tidAhAya | atho# AqByAmeqvaina#muBaqyataqH pari#gRuhNAti | ar.ha#n biBar.Shiq sAya#kAniq dhanvetyA#ha | 39 (10)

T.A.8.4.11 
stautyeqvaina#meqtat | gAqyaqtrama#siq traiShTu#Bamasiq jAga#tamaqsIti# dhaqvitrAqNyAda#tte | Cando#BireqvainAqnyAda#tte | madhuq madhviti# dhUnoti | prAqNo vai madhu# | prAqNameqva yaja#mAne dadhAti | triH pari#yanti | triqvRuddhi prAqNaH | triH pari#yanti | tryA#vRuqddhi yaqj~jaH | 40 (10)

T.A.8.4.12 
athoq rakSha#sAqmapa#hatyai | triH punaqH pari#yanti | ShaTth sampa#dyante | ShaDvA Ruqtava#H | RuqtuShveqva prati#tiShThanti | yo vai Gaqrmasya# 
priqyAn-taqnuva#mAqkrAma#ti | duqScarmAq vai sa Ba#vati | eqSha haq vA a#sya priqyAn taqnuvaqmAkrA#mati | yat triH paqrItya# catuqrtham parye#ti | eqtA(gm) haq vA a#syoqgrade#voq rAja#niqrAca#krAma | 41 (10)

T.A.8.4.13 
tatoq vai sa duqScarmA#&Bavat | tasmAqt triH paqrItyaq na ca#tuqrtham parI#yAt | Aqtmano# gopIqthAya# | prAqNA vai dhaqvitrA#Ni | avya#tiSha~ggam dhUnvanti | prAqNAnAq-mavya#tiSha~ggAyaq klRuptyai$ | viqniqShadya# dhUnvanti | diqkShve#va prati#tiShThanti | UqrddhvandhU$nvanti | suqvaqrgasya# loqkasyaq 
sama#ShTyai ( ) | saqrvato# dhUnvanti | tasmA#daqya(gm) saqrvata#H pavate | 42 (12)
(daqdhAq- tIqvAnvA#ha - yaqj~ja - syA#haiq - Sha - uqpari#ShTAdASIraqnyo - vyA$sthAqpaya#nti - raqSmayo# - Bavantiq - dhanvetyA#ha - yaqj~ja - 
Sca#krAmaq - sama#ShTyaiq dve ca#) (A4)

anuvAkam - 5
T.A.8.5.1 
aqgniShTvAq vasu#BiH puqrastA$d-rocayatu gAyaqtreNaq CandaqsetyA#ha | aqgnireqvainaqM ~Mvasu#BiH puqrastA$d-rocayati gAyaqtreNaq Canda#sA | 
sa mA# ruciqto ro#caqyetyA#ha | AqSiSha#meqvaitAmASA$ste | indra#stvA ruqdrair-da#kShiNaqto ro#cayatuq traiShTu#Benaq CandaqsetyA#ha | indra# eqvaina(gm)# ruqdrair-da#kShiNaqto ro#cayatiq traiShTu#Benaq Canda#sA | sa mA# ruciqto ro#caqyetyA#ha | AqSiSha#meqvaitAmASA$ste | varu#NastvA&&diqtyaiH paqScAd-ro#cayatuq jAga#tenaq CandaqsetyA#ha | varu#Na eqvaina#mAdiqtyaiH paqScAd-ro#cayatiq jAga#tenaq Canda#sA | 43 (10)

T.A.8.5.2
sa mA# ruciqto ro#caqyetyA#ha | AqSiSha#meqvaitAmASA$ste | dyuqtAqnastvA# mAruqto maqrudBi#ruttaraqto ro#cayaqtvAnu#ShTuBenaq CandaqsetyA#ha | dyuqtAqna eqvaina#m mAruqto maqrudBi#ruttaraqto ro#cayaqtyAnu#ShTuBenaq Canda#sA | sa mA# ruciqto ro#caqyetyA#ha | AqSiSha#meqvaitAmASA$ste | bRuhaqspati#stvAq viSvai$r-deqvairuqpari#ShTAd-rocayatuq pA~gkte#naq CandaqsetyA#ha | bRuhaqspati#reqvainaqM ~MviSvai$r-deqvairuqpari#ShTAd-rocayatiq pA~gkte#naq Canda#sA | sa mA# ruciqto ro#caqyetyA#ha | AqSiSha#meqvaitAmASA$ste | 44 (10)

T.A.8.5.3 
roqciqtastvam de#va Garma deqveShvasItyA#ha | roqciqto hye#Sha deqveShu# | roqciqShIqyAham ma#nuqShye$ShvityA#ha | roca#ta eqvaiSha ma#nuqShye#Shu | samrA$D Garma ruciqtastvan deqveShvAyu#ShmA(gg) stejaqsvI bra#hmavarcaqsya#sItyA#ha | ruqciqto hye#Sha deqveShvAyu#ShmA(gg) stejaqsvI bra#hmavarcaqsI | ruqciqto#&ham ma#nuqShye$ShvAyu#ShmA(gg) stejaqsvI bra#hmavarcaqsI BU#yAsaqmityA#ha | ruqciqta eqvaiSha ma#nuqShye$ShvAyu#ShmA(gg) stejaqsvI bra#hmavarcaqsI Ba#vati | ruga#siq rucaqm mayi# dhehiq mayiq rugityA#ha | AqSiSha#meqvaitAmASA$ste ( ) | taM ~Myadeqtair-yaju#rBiqraro#cayiqtvA | ruqciqto Gaqrma iti# prabrUqyAt | aro#cuko&ddhvaqryuH syAt | aro#cukoq yaja#mAnaH | athaq yade#nameqtairyaju#rBI rocayiqtvA | ruqciqto Garmaq itiq prAha# | rocu#ko&ddhvaqryur Bava#ti | rocu#koq yaja#mAnaH | 45 (18)
(paqScAd ro#cayatiq jaga#tenaq Canda#sAq - pA~gkte#naq Canda#sAq sa mA# ruciqto ro#caqyetyA#hAqSiSha#meqvaitAmASA$ste -
SAsteq &ShTau ca#) (A5)

anuvAkam - 6
T.A.8.6.1 
Siroq vA eqtad-yaqj~jasya# | yat pra#vaqrgya#H | grIqvA u#paqsada#H | puqrastA#dupaqsadA$m pravaqrgya#m pravRu#Nakti | grIqvAsveqva yaqj~jasyaq SiraqH prati#dadhAti | triH pravRu#Nakti | traya# iqme loqkAH | eqBya eqva loqkeByo# yaqj~jasyaq Siro&va#rundhe | ShaTth sampa#dyante | 
ShaDvA Ruqtava#H | 46 (10)

T.A.8.6.2 
RuqtuBya# eqva yaqj~jasyaq Siro&va#rundhe | dvAda#Saq kRutvaqH pravRu#Nakti | dvAda#Saq mAsA$H sam~MvathsaqraH | saqm~MvaqthsaqrAdeqva yaqj~jasyaq Siro&va#rundhe | catu#rvi(gm)SatiqH sampa#dyante | catu#rvi(gm)SatirarddhamAqsAH | aqrddhaqmAqseBya# eqva yaqj~jasyaq Siro&va#rundhe | athoq Kalu# | saqkRudeqva praqvRujya#H | ekaq(gm)q hi Sira#H | 47 (10)

T.A.8.6.3 
aqgniqShToqme pravRu#Nakti | eqtAvAqnq. vai yaqj~jaH | yAvA#nagniShToqmaH | yAvA#neqva yaqj~jaH | tasyaq SiraqH prati#dadhAti | nokthye$ pravRu#~jjyAt | praqjA vai paqSava# uqkthAni# | yaduqkthye$ pravRuq~jjyAt | praqjAm paqSUna#syaq nirda#het | viqSvaqjitiq sarva#pRuShTheq pravRu#Nakti | 48 (10)

T.A.8.6.4 
pRuqShThAniq vA acyu#ta~jcyAvayanti | pRuqShThaireqvAsmAq acyu#ta~jcyAvayiqtvA&va#rundhe | apa#Syam goqpAmityA#ha | prAqNo vai goqpAH | prAqNameqva praqjAsuq viyA#tayati | apa#Syam goqpAmityA#ha | aqsau vA A#diqtyo goqpAH | sa hImAH praqjA go#pAqyati# | tameqva praqjAnA$m goqptAra#m kurute | ani#padyamAnaqmityA#ha | 49 (10)

T.A.8.6.5 
na hye#Sha niqpadya#te | A caq parA# ca paqthiBiqScara#ntaqmityA#ha | A caq hye#Sha parA# ca paqthiBiqScara#ti | sa saqddhrIcIqH sa viShU#cIqrvasA#naq ityA#ha | saqddhrIcI$Scaq hye#Sha viShU#cIScaq vasA#naH praqjA aqBi viqpaSya#ti | A va#rIvartiq Buva#neShvaqntarityA#ha | A hye#Sha va#rIqvartiq Buva#neShvaqntaH | atra# prAqvIrmadhuq mAddhvI$ByAqm madhuq mAdhU#cIByAqmityA#ha | vAsa#ntikAveqvAsmA# RuqtU ka#lpayati | samaqgniraqgninA# gaqtetyA#ha | 50 (10)

T.A.8.6.6 
graiShmA#veqvAsmA# RuqtU ka#lpayati | samaqgniraqgninA# gaqtetyA#ha | aqgnirhye#vaiSho$&gninA# saq~ggacCa#te | svAhAq samaqgnistapa#sA gaqtetyA#ha | pUrva#meqvAdiqtam | utta#reNAqBigRu#NAti | dhaqrtA diqvo viBA#siq raja#saH pRuthiqvyA ityA#ha | vAr.Shi#kAveqvAsmA# RuqtU ka#lpayati | 
hRuqde tvAq mana#seq tvetyA#ha | SAqraqdAveqvAsmA# RuqtU ka#lpayati | 51 (10)

T.A.8.6.7 
diqvi deqveShuq hotrA# yaqcCetyA#ha | hotrA#BireqvemAn ~MloqkAnth sam da#dhAti | viSvA#sAm BuvAm pataq ityA#ha | haima#ntikAveqvAsmA# RuqtU ka#lpayati | deqvaqSrUstvam de#va Garma deqvAn pAqhItyA#ha | SaiqSiqrAveqvAsmA# RuqtU ka#lpayati | taqpoqjAM ~MvAca#maqsme niya#cCa devAqyuvaqmityA#ha | yA vai meddhyAq vAk | sA ta#poqjAH | tAmeqvAva#rundhe | 52 (10)

T.A.8.6.8 
garBo# deqvAnAqmityA#ha | garBoq hye#Sha deqvAnA$m | piqtA ma#tIqnAmityA#ha | praqjA vai maqtaya#H | tAsA#meqSha eqva piqtA | yat pra#vaqrgya#H | tasmA#deqvamA#ha | pati#H praqjAnAqmityA#ha | patiqrhye#Sha praqjAnA$m | mati#H kavIqnAmityA#ha | 53 (10)

T.A.8.6.9 
matiqrhye#Sha ka#vIqnAm | sam deqvo deqvena# saviqtrA &ya#tiShTaq sa(gm) sUrye#NAruqktetyA#ha | aqmu~jcaiqvAdiqtyam pra#vaqrgya#~jcaq sa(gm)SA$sti | AqyuqrdAstvamaqsmaBya#m Garma varcoqdA aqsItyA#ha | AqSiSha#meqvaitAmASA$ste | piqtA no#&si piqtA no# boqdhetyA#ha | boqdhaya#tyeqvaina$m | na vaiq te#&vakAqSA Ba#vanti | patni#yai daSaqmaH | navaq vai puru#She prAqNAH | 54 (10)

T.A.8.6.10 
nABi#rdaSaqmI | prAqNAneqva yaja#mAne dadhAti | athoq daSA$kSharA viqrAT | anna#M ~MviqrAT | viqrAjaiqvAnnAdyaqmava#rundhe | yaqj~jasyaq Siro$&cCidyata | tad-deqvA hotrA#BiqH pratya#dadhuH | Ruqtvijo&ve$kShante | eqtA vai hotrA$H | hotrA#Bireqva yaqj~jasyaq SiraqH prati#dadhAti | 55 (10)

T.A.8.6.11 
ruqciqtamave$kShante | ruqciqtAdvai praqjApa#tiH praqjA a#sRujata | praqjAnAq(gm)q sRuShTyai$ | ruqciqtamave$kShante | ruqciqtAdvai paqrjanyo# var.Shati | var.Shu#kaH paqrjanyo# Bavati | sam praqjA e#dhante | ruqciqtamave$kShante | ruqciqtam ~Mvai bra#hmavarcaqsam | 
braqhmaqvaqrcaqsino# Bavanti | 56 (10)

T.A.8.6.12 
aqdhIqyanto&ve$kShante | sarvaqmAyu#ryanti | na patnyave$kSheta | yat pantyaqvekShe#ta | prajA#yeta | praqjAntva#syaiq nirda#het | yannAvekShe#ta | na prajA#yeta | nAsyai$ praqjAnnirda#het | tiqraqskRutyaq yaju#r vAcayati ( ) | prajA#yate | nAsyai$ praqjAnnirda#hati | tvaShTI#matI te sapeqyetyA#ha | 
sapAqddhi praqjAH praqjAya#nte | 57 (14)
(Ruqtavoq - hi SiraqH - sarva#pRuShTheq pravRu#Naq - ktyani#padyamAnaqmityA#ha - gaqtetyA#ha - SAraqdAveqvAsmA# RuqtU ka#lpayati - 
rundhe - kaviqnAmityAha# - prAqNAH - prati#dadhAti - Bavanti - vAcayati caqtvAri# ca) (A6)

anuvAkam - 7
T.A.8.7.1 
deqvasya# tvA saviqtuH pra#saqva iti# raSaqnAmAda#tteq prasU$tyai | aqSvino$r-bAqhuByAqmityA#ha | aqSvinauq hi deqvAnA#maddhvaqryU AstA$m | pUqShNo hastA$ByAqmityA#haq yatyai$ | Adaqde&di#tyaiq rAsnAq&sItyA#haq yaju#ShkRutyai | iDaq ehyadi#taq ehiq sara#svaqtyehItyA#ha | eqtAniq vA a#syai devanAqmAni# | deqvaqnAqmaireqvainAq-mAhva#yati | asAqvehya-sAqvehya-sAqvehItyA#ha | eqtAniq vA a#syai manuShyanAqmAni# | 58 (10)

T.A.8.7.2 
maqnuqShyaqnAqmaireqvainAqmAhva#yati | ShaTth sampa#dyante | ShaDvA Ruqtava#H | RuqtuBi#reqvainAqmAhva#yati | adi#tyA uqShNISha#maqsItyA#ha | yaqthAqyaqjureqvaitat | vAqyura#syaiqDa ityA#ha | vAqyuqdeqvaqtyo# vai vaqthsaH | pUqShA tvoqpAva#sRujaqtvityA#ha | pauqShNA vai deqvata#yA 
paqSava#H | 59 (10)

T.A.8.7.3 
svayaiqvaina#m deqvata#yoqpAva#sRujati | aqSviByAqm pradA#paqyetyA#ha | aqSvinauq vai deqvAnA$m BiqShajau$ | tAByA#meqvAsmai# 
BeShaqjam ka#roti | yasteq stana#H SaSaqya ityA#ha | stautyeqvainA$m | usra# Gaqrma(gm) Siq(gm)qShosra# Gaqrmam pA#hi GaqrmAya# Siq(gm)qShetyA#ha | yathA$ brUqyAdaqmuShmai# deqhIti# | tAqdRugeqva tat | bRuhaqspatiqstvopa#sIdaqtvityA#ha | 60 (10)

T.A.8.7.4 
brahmaq vai deqvAnAqm bRuhaqspati#H | brahma#NaiqvainAqmupa#sIdati | dAna#vaH sthaq pera#vaq ityA#ha | meddhyA#neqvainA$nkaroti | viqShvaqgvRutoq lohi#teqnetyA#haq vyAvRu#ttyai | aqSviByA$m pinvasvaq sara#svatyai pinvasva pUqShNe pi#nvasvaq bRuhaqspata#ye pinvaqsvetyA#ha | eqtAByoq hye#ShA deqvatA$ByaqH pinva#te | indrA#ya pinvaqsvendrA#ya pinvaqsvetyA#ha | indra#meqva BA#gaqdheye#naq sama#rddhayati | dvirindrAqyetyA#ha | 61 (10)

T.A.8.7.5 
tasmAqdindro# deqvatA#nAm BUyiShThaqBAkta#maH | gAqyaqtro#&siq traiShTu#Bo&siq jAga#tamaqsIti# SaPopayaqmAnAda#tte | Cando#BireqvainAqnAda#tte | saqhorjo BAqgenopaqmehItyA#ha | Uqrja eqvaina#m BAqgama#kaH | aqSvinauq vA eqtad-yaqj~jasyaq Sira#H pratiqdadha#tAvabrUtAm | AqvAByA#meqva pUrvA$ByAqM ~MvaSha#TkriyAtAq iti# | indrA$SvinAq madhu#naH sAraqGasyetyA#ha | aqSviByA#meqva pUrvA$ByAqM ~MvaSha#Tkaroti | atho# aqSvinA#veqva BA#gaqdheye#naq sama#rddhayati | 62 (10)

T.A.8.7.6 
Gaqrmam pA#ta vasavoq yaja#tAq vaDityA#ha | vasU#neqva BA#gaqdheye#naq sama#rddhayati | yad-va#ShaTkuqryAt | yAqtayA#mA&sya vaShaTkAqraH syA$t | yanna va#ShaTkuqryAt | rakShA(gm)#si yaqj~ja(gm) ha#nyuH | vaDityA#ha | paqrokSha#meqva vaSha#Tkaroti | nAsya# yAqtayA#mA vaShaTkAqro Bava#ti | 
na yaqj~ja(gm) rakShA(gm)#si Gnanti | 63 (10)

T.A.8.7.7 
svAhA$ tvAq sUrya#sya raqSmaye# vRuShTiqvana#ye juhoqmItyA#ha | yo vA a#syaq puNyo# raqSmiH | sa vRu#ShTiqvani#H | tasmA# eqvaina#m juhoti | madhu# haqviraqsItyA#ha | svaqdaya#tyeqvaina$m | sUrya#syaq tapa#staqpetyA#ha | yaqthAqyaqjureqvaitat | dyAvA#pRuthiqvIByA$m tvAq pari#gRuhNAqmItyA#ha | dyAvA#pRuthiqvIByA#-meqvainaqm pari#gRuhNAti | 64 (10)

T.A.8.7.8 
aqntari#kSheNaq tvopa#yacCAqmItyA#ha | aqntari#kSheNaiqvainaq-mupa#yacCati | na vA eqtam ma#nuqShyo# Bartu#mar.hati | deqvAnA$m tvA pitRuqNAmanu#matoq Bartu(gm)# SakeyaqmityA#ha | deqvaireqvaina#m piqtRuBiqranu#mataq Ada#tte | vi vA e#nameqtada#rddhayanti | yat paqScAt praqvRujya# puqro juhva#ti | tejo#&siq tejo&nuq prehItyA#ha | teja# eqvAsmi#n dadhAti | diqviqspRu~g^mA mA# hi(gm)sI-rantarikShaqspRu~g^mA mA# hiH(gm)sIH pRuthiviqspRu~g^mA mA# hi(gm)sIqrityAqhAhi(gm)#sAyai | 65 (10)

T.A.8.7.9 
suva#rasiq suva#rme yacCaq diva#M ~MyacCa diqvo mA# pAqhItyA#ha | AqSiSha#meqvaitAmASA$ste | Siroq vA eqtad-yaqj~jasya# | yat pra#vaqrgya#H | 
AqtmA vAqyuH | uqdyatya# vAtanAqmAnyA#ha | Aqtmanneqva yaqj~jasyaq SiraqH prati#dadhAti | ana#vAnam | prAqNAnAq(gm)q santa#tyai | pa~jcA#ha | 66 (10)

T.A.8.7.10 
pA~gkto# yaqj~jaH | yAvA#neqva yaqj~jaH | tasyaq SiraqH prati#dadhAti | aqgnaye$ tvAq vasu#mateq svAhetyA#ha | aqsau vA A#diqtyo$&gnir-vasu#mAn | 
tasmA# eqvaina#~jjuhoti | somA#ya tvA ruqdrava#teq svAhetyA#ha | caqndramAq vai somo# ruqdravAn# | tasmA# eqvaina#~jjuhoti | varu#NAya tvA&&diqtyava#teq svAhetyA#ha | 67 (10)

T.A.8.7.11 
aqPsu vai varu#Na AdiqtyavAn# | tasmA# eqvaina#~jjuhoti | bRuhaqspata#ye tvA viqSvade$vyAvateq svAhetyA#ha | brahmaq vai deqvAnAqm bRuhaqspati#H | 
brahma#Na eqvaina#~jjuhoti | saqviqtre tva#rBuqmate# viBuqmate$ praBuqmateq vAja#vateq svAhetyA#ha | saqm~Mvaqthsaqro vai sa#viqtarBuqmAn. vi#BuqmAn pra#BuqmAn. vAja#vAn | tasmA# eqvaina#~jjuhoti | yaqmAyaq tvA&~ggi#rasvate pitRuqmateq svAhetyA#ha | 
prAqNo vai yaqmo&~ggi#rasvAn pitRuqmAn | 68 (10)

T.A.8.7.12 
tasmA# eqvaina#~jjuhoti | eqtABya# eqvaina#m deqvatA$Byo juhoti | daSaq sampa#dyante | daSA$kSharA viqrAT | anna#M ~MviqrAT | viqrAjaiqvAnnAdyaqmava#rundhe | rauqhiqNAByAqM ~Mvai deqvAH su#vaqrgaM ~MloqkamA#yann | tad-rau#hiqNayo# rauhiNaqtvam | yad-rau#hiqNau Bava#taH | rauqhiqNAByA#meqva tad-yaja#mAnaH suvaqrgaM ~Mloqkame#ti ( ) | ahaqrjyoti#H keqtunA# juShatA(gm) sujyoqtirjyoti#ShAq(gg)q svAhAq rAtriqrjyoti#H keqtunA# juShatA(gm) sujyoqtirjyoti#ShAq(gg)q svAhetyA#ha | Aqdiqtyameqva tadaqmuShmi#n ~Mloqke&hnA# paqrastA$d-dAdhAra | rAtri#yA aqvastA$t | tasmA#daqsAvA#diqtyo# &muShmi#n ~Mloqke#&horAqtrAByA$m dhRuqtaH | 69 (14)
(maqnuqShyaqnAqmAni# - paqSava#H - sIdaqtvityAq - hendrAqyetyA#hA - rddhayati - Gnanti - gRuhNAq - tyAhi(gm)#sAyaiq - 
pa~jcA#hA - diqtyava#teq svAhetyA#ha - pitRuqmA - ne#ti caqtvAri# ca) (A7)

anuvAkam - 8
T.A.8.8.1 
viSvAq ASA# dakShiNaqsadityA#ha | viSvA#neqva deqvAn prI#NAti | athoq duri#ShTyA eqvaina#m pAti | viSvA$n deqvAna#yADiqhetyA#ha | viSvA#neqva deqvAn BA#gaqdheye#naq sama#rddhayati | svAhA#kRutasya Gaqrmasyaq madho$H pibatamaSviqnetyA#ha | aqSvinA#veqva BA#gaqdheye#naq sama#rddhayati | svAhAq&gnaye# yaqj~jiyA#yaq SaM ~Myaju#rBiqrityA#ha | aqBye#vaina#m ^GArayati | atho# haqvireqvAka#H | 70 (10)

T.A.8.8.2 
aSvi#nA Gaqrmam pA#ta(gm) hArdivAqna-maha#rdiqvABi#-rUqtiBiqrityA#ha | aqSvinA#veqva BA#gaqdheye#naq sama#rddhayati | anu# vAqn dyAvA#pRuthiqvI ma(gm)#sAtAqmityAqhAnu#matyai | svAhendrA#yaq svAhendrAq vaDityA#ha | indrA#yaq hi puqro hUqyate$ | AqSrAvyA#ha Gaqrmasya# yaqjeti# | vaSha#TkRute juhoti | rakSha#sAqmapa#hatyai | anu#yajati svaqgAkRu#tyai | Gaqrmama#pAtamaSviqnetyA#ha | 71 (10)

T.A.8.8.3 
pUrva#meqvodiqtam | utta#reNAqBigRu#NAti | anu# vAqn-dyAvA#pRuthiqvI a#ma(gm)sAtAqmityAqhAnu#matyai | tam prAqvya#M ~MyathAqvaNNamo# diqve nama#H pRuthiqvyA ityA#ha | yaqthAqyaqjureqvaitat | diqvi dhA# iqmaM ~Myaqj~jaM ~Myaqj~jamiqmam diqvi dhAq ityA#ha | 
suqvaqrgameqvaina#m ~Mloqkam ga#mayati | diva#m gacCAqntari#kSham gacCa pRuthiqvIm gaqcCetyA#ha | eqShve#vaina#M ~MloqkeShuq 
prati#ShThApayati | pa~jca# praqdiSo# gaqcCetyA#ha | 72 (10)

T.A.8.8.4 
diqkShve#vainaqm prati#ShThApayati | deqvAn Ga#rmaqpAn ga#cCa piqtRUn Ga#rmaqpAn gaqcCetyA#ha | uqBaye$Shveqvainaqm prati#ShThApayati | 
yat pinva#te | var.Shu#kaH paqrjanyo# Bavati | tasmAqt pinva#mAnaqH puNya#H | yat prA~gpinva#te | tad-deqvAnA$m | yad-da#kShiqNA | tat-pi#tRuqNAm | 73 (10)

T.A.8.8.5 
yat praqtyak | tan-ma#nuqShyA#NAm | yaduda~g^~g# | tad-ruqdrANA$m | prA~jcaqmuda#~jcam pinvayati | deqvaqtrA&ka#H | athoq Kalu# | sarvAq anuq diSa#H pinvayati | sarvAq diSaqH same#dhante | aqntaqHpaqriqdhi pi#nvayati | 74 (10)

T.A.8.8.6 
tejaqso&ska#ndAya | iqShe pI#pihyUqrje pI#piqhItyA#ha | iSha#meqvorjaqM ~Myaja#mAne dadhAti | yaja#mAnAya pIpiqhItyA#ha | 
yaja#mAnAyaiqvaitA-mAqSiShaqmASA$ste | mahyaq~jjyaiShThyA#ya pIpiqhItyA#ha | Aqtmana# eqvaitAmAqSiShaqmASA$ste | tviShyai$ tvA dyuqmnAya# tvendriqyAya# tvAq BUtyaiq tvetyA#ha | yaqthAqyaqjureqvaitat | dharmA#&si suqdharmA me$ nyaqsme brahmA#Ni dhAraqyetyA#ha | 75 (10)

T.A.8.8.7 
brahma#nneqvainaqm prati#ShThApayati | nettvAq vAta#H skaqndayAqditiq yadya#Biqcare$t | aqmuShya# tvA prAqNe sA#dayAmyaqmunA# saqha 
ni#raqrtham gaqcCeti# brUyAqd-yam dviqShyAt | yameqva dveShTi# | tenai#na(gm) saqha ni#raqrtham ga#mayati | pUqShNe Sara#seq svAhetyA#ha | yA eqva deqvatA# huqtaBA#gAH | tABya# eqvaina#~jjuhoti | grAva#ByaqH svAhetyA#ha | yA eqvAntari#kSheq vAca#H | 76 (10)

T.A.8.8.8 
tABya# eqvaina#~jjuhoti | praqtiqreByaqH svAhetyA#ha | prAqNA vai deqvAH pra#tiqrAH | teBya# eqvaina#~jjuhoti | dyAvA#pRuthiqvIByAq(gg)q svAhetyA#ha | dyAvA#pRuthiqvIByA#-meqvaina#~jjuhoti | piqtRuByo# GarmaqpeByaqH svAhetyA#ha | ye vai yajvA#naH | te piqtaro# GarmaqpAH | 
teBya# eqvaina#~jjuhoti | 77 (10)

T.A.8.8.9 
ruqdrAya# ruqdraho$treq svAhetyA#ha | ruqdrameqva BA#gaqdheye#naq sama#rddhayati | saqrvataqH sama#nakti | saqrvata# eqva ruqdranniqrava#dayate | uda#~jcaqnnira#syati | eqShA vai ruqdrasyaq dik | svAyA#meqva diqSi ruqdranniqrava#dayate | aqpa upa#spRuSati meddhyaqtvAya# | nAnvI$kSheta | 
yadaqnvIkShe#ta | 78 (10)

T.A.8.8.10 
cakShu#rasya praqmAyu#ka(gg) syAt | tasmAqnnAnvIkShya#H | apI#paroq mA&hnoq rAtri#yai mA pAhyeqShA te# agne saqmittayAq sami#ddhyaqsvAyu#rme dAq varca#sA mA&~jjIqrityA#ha | Ayu#reqvAsmiqn varco# dadhAti | apI#paro mAq rAtri#yAq ahno# mA pAhyeqShA te# agne saqmittayAq sami#ddhyaqsvAyu#rme dAq varca#sA mA&~jjIqrityA#ha | Ayu#reqvAsmiqn varco# dadhAti | aqgnir-jyotiqr-jyoti#raqgniH svAhAq sUryoq jyotiqrjyotiqH sUryaqH svAhetyA#ha | yaqthAqyaqjureqvaitat | braqhmaqvAqdino# vadanti | hoqtaqvya#magnihoqtrA(3) nna ho#taqvyA(3) miti# | 79 (10)

T.A.8.8.11 
yad-yaju#ShA juhuqyAt | aya#thApUrvaqmAhu#tI juhuyAt | yanna ju#huqyAt | aqgniH parA#Bavet | BUH svAhetyeqva ho#taqvya$m | yaqthAqpUqrvamAhu#tI juqhoti# | nAgniH parA#Bavati | huqta(gm) haqvirmadhu# haqvirityA#ha | svaqdaya#tyeqvaina$m | indra#tameq&gnAvityA#ha | 80 (10)

T.A.8.8.12 
prAqNo vA indra#tamoq&gniH | prAqNa eqvainaqmindra#tameq&gnau ju#hoti | piqtA no#&siq mA mA# hi(gm)sIqrityAqhAhi(gm)#sAyai | aqSyAma# te deva Garmaq madhu#matoq vAja#vataH pituqmataq ityA#ha | AqSiSha#meqvaitAmASA$ste | svaqdhAqvino#&SIqmahi# tvAq mA mA# 
hi(gm)sIq-rityAqhAhi(gm)#sAyai | teja#sAq vA eqte vyRu#ddhyante | ye pra#vaqrgye#Naq cara#nti | prAS~ja#nti | teja# eqvAtman-da#dhate | 81 (10)

T.A.8.8.13 
saqm~Mvaqthsaqranna mAq(gm)qsama#S~jIyAt | na rAqmAmupe#yAt | na mRuqnmaye#na pibet | nAsya# rAqma ucCi#ShTam pibet | teja eqva tathsaSya#ti | deqvAqsuqrAH sam~Mya#ttA Asann | te deqvA vi#jaqyamu#paqyanta#H | viqBrAji# sauqrye brahmaq sannya#dadhata | yat ki~jca# divAkIqrtya$m | tadeqtenaiqva vraqtenA#gopAyat ( ) | tasmA#deqtad-vraqtam cAqrya$m | teja#so gopIqthAya# | tasmA#deqtAniq yajU(gm)#Shi viqBrAja#H sauqryasyetyA#huH | svAhA$ tvAq sUrya#sya raqSmiByaq iti# prAqtaH sa(gm)sA#dayati | svAhA$ tvAq nakSha#treByaq iti# sAqyam | eqtA vA eqtasya# deqvatA$H | 
tABi#reqvainaq(gm)q sama#rddhayati | 82 (17)
(aqkaq - raqSviqnetyA#ha - praqdiSo# gaqcCetyA#ha - pitRuqNA - ma#ntaH pariqdhi pi#nvayati - dhAraqyetyA#haq - vAco# - dharmaqpA steBya# 
eqvaina#m juho - tyaqnvIkShe#ta - hotaqvyA(3) mi - tyaqgrAvityA#ha - dadhate - &gopAyath saqpta ca#) (A8)

anuvAkam - 9
T.A.8.9.1 
Garmaq yA te# diqvi Sugiti# tiqsra Ahu#tIr-juhoti | Cando#BireqvAsyaiqByo loqkeByaqH Sucaqmava# yajate | iyaqtyagre# juhoti | atheyaqtyatheya#ti | 
traya# iqme loqkAH | eqBya eqva loqkeByaqH Sucaqmava# yajate | anu# noq&dyAnu#matiqrityAqhAnu#matyai | diqvastvA# paraqspAyAq ityA#ha | diqva eqvemAn ~MloqkAn dA#dhAra | brahma#NastvA paraqspAyAq ityA#ha | 83 (10)

T.A.8.9.2 
eqShve#va loqkeShu# praqjA dA#dhAra | prAqNasya# tvA paraqspAyAq ityA#ha | praqjAsveqva prAqNAn dA#dhAra | Siroq vA eqtad-yaqj~jasya# | 
yat pra#vaqrgya#H | aqsau Kaluq vA A#diqtyaH pra#vaqrgya#H | taM ~Myad-da#kShiqNA praqtya~jcaq-muda#~jca-mudvAqsaye$t | jiqhmaM ~Myaqj~jasyaq Siro# haret | prA~jcaqmudvA#sayati | puqrastA#deqva yaqj~jasyaq SiraqH prati#dadhAti | 84 (10)

T.A.8.9.3 
prA~jcaqmudvA#sayati | tasmA#daqsAvA#diqtyaH puqrastAqdude#ti | SaqPoqpaqyaqmAndhaqvitrA#Niq dhRuShTIq ityaqnvava#haranti | sAtmA#nameqvainaq(gm)q sata#num karoti | sAtmAq&muShmi#n ~Mloqke Ba#vati | ya eqvaM ~Mveda# | audu#mbarANi Bavanti | UrgvA u#duqmbara#H | Urja#meqvAva#rundhe | vartma#nAq vA aqnvitya# | 85 (10)

T.A.8.9.4 
yaqj~ja(gm) rakShA(gm)#si jiGA(gm)santi | sAmnA$ prastoqtA&nvavai#ti | sAmaq vai ra#kShoqhA | rakSha#sAqmapa#hatyai | trirniqdhanaqmupai#ti | traya# iqme loqkAH | eqBya eqva loqkeByoq rakShAq(gg)qsyapa#hanti | puru#ShaHpuruSho niqdhanaqmupai#ti | puru#ShaHpuruShoq hi ra#kShaqsvI | rakSha#sAqmapa#hatyai | 86 (10)

T.A.8.9.5 
yat pRu#thiqvyAmu#dvAqsaye$t | pRuqthiqvI(gm) SuqcA&rpa#yet | yadaqPsu | aqpaH SuqcArpa#yet | yadoSha#dhIShu | oSha#dhIH SuqcA&rpa#yet | 
yad-vanaqspati#Shu | vanaqspatI$~jCuqcA&rpa#yet | hira#NyanniqdhAyodvA#sayati | aqmRutaqM ~Mvai hira#Nyam | 87 (10)

T.A.8.9.6 
aqmRuta# eqvainaqm prati#ShThApayati | vaqlgura#si SaqM ~MyudhA#yAq itiq triH pa#riShiq~jcanparye#ti | triqvRudvA aqgniH | yAvA#neqvAgniH | tasyaq 
Suca(gm)# Samayati | triH punaqH parye#ti | ShaTth sampa#dyante | ShaDvA Ruqtava#H | RuqtuBi#reqvAsyaq Suca(gm)# Samayati | catu#H sraktiqrnABi#r. RuqtasyetyA#ha | 88 (10)

T.A.8.9.7 
iqyaM ~MvA Ruqtam | tasyA# eqSha eqva nABi#H | yat pra#vaqrgya#H | tasmA#deqvamA#ha | sado# viqSvAyuqrityA#ha | sadoq hIyam | apaq dveShoq apaq hvaraq ityA#haq BrAtRu#vyApanuttyai | Garmaiqtatte&nna#meqtat purI#Shaqmiti# daqddhnA ma#dhumiqSreNa# pUrayati | UrgvA aqnnAdyaqndadhi# | Uqrjaivaina#maqnnAdye#naq sama#rddhayati | 89 (10)

T.A.8.9.8 
ana#SanAyuko Bavati | ya eqvaM ~Mveda# | rantiqrnAmA#si diqvyo ga#ndhaqrva ityA#ha | rUqpameqvAsyaiq-tan-ma#hiqmAnaq(gm)q ranti#m baqndhutAqM ~MvyAca#ShTe | samaqhamAyu#ShAq sam prAqNenetyA#ha | AqSiSha#meqvaitAmASA$ste | vya#sau yo$&smAn dveShTiq ya~jca# vaqyam dviqShma 
ityA#ha | aqBiqcAqra eqvAsyaiqShaH | aci#kradaqd-vRuShAq hariqrityA#ha | vRuShAq hye#ShaH | 90 (10)

T.A.8.9.9 
vRuShAq hari#H | maqhAn-miqtro na da#r.Saqta ityA#ha | stautyeqvaina#meqtat | cida#si samuqdrayo#niqrityA#ha | svAmeqvainaqM ~Myoni#~ggamayati | nama#ste astuq mA mA# hi(gm)sIqrityAqhAhi(gm)#sAyai | viqSvAva#su(gm) somagandhaqrvamityA#ha | yadeqvAsya# kriqyamA#NasyAntaqryanti# | tadeqvAsyaiqtenA pyA#yayati | viqSvAva#suraqBi tanno# gRuNAqtvityA#ha | 91 (10)

T.A.8.9.10 
pUrva#meqvodiqtam | utta#reNAqBigRu#NAti | dhiyo# hinvAqno dhiyaq inno# avyAqdityA#ha | RuqtUneqvAsmai# kalpayati | prAsA$m gandhaqrvo aqmRutA#ni vocaqdityA#ha | prAqNA vA aqmRutA$H | prAqNAneqvAsmai# kalpayati | eqtattvande#va Garma deqvo deqvAnupA#gAq ityA#ha | deqvo hye#Sha sandeqvAnuqpaiti# | iqdamaqham ma#nuqShyo# manuqShyA#nityA#ha | 92 (10)

T.A.8.9.11 
maqnuqShyo# hi | eqSha san-ma#nuqShyA#nuqpaiti# | IqSvaqro vai pra#vaqrgya#mudvAqsayann# | praqjAm paqSUnth so#mapIqthama#nUqdvAsaqH 
soma#pIqthAnuqmehi# | saqha praqjayA# saqha rAqyaspoSheqNetyA#ha | praqjAmeqva paqSUnth so#mapIqthamAqtman dha#tte | suqmiqtrA naq Apaq oSha#dhayaH saqntvityA#ha | AqSiSha#meqvaitAmASA$ste | duqrmiqtrAstasmai# BUyAsuqr-yo$&smAn-dveShTiq ya~jca# vaqyam dviqShma ityA#ha | aqBiqcAqra eqvAsyaiqShaH ( ) | pra vA eqSho$&smAn loqkAccya#vate | yaH pra#vaqrgya#mudvAqsayati# | uduq tyam ciqtramiti# sauqrIByA#mRuqgByAm punaqretyaq gAr.ha#patye juhoti | aqya ~Mvai loqko gAr.ha#patyaH | aqsminneqva loqke prati#tiShThati | aqsau Kaluq vA A#diqtyaH su#vaqrgo loqkaH | 
yath sauqrI Bava#taH | tenaiqva su#vaqrgAn loqkAnnaiti# | 93 (18)
(brahma#NastvA paraqspAyAq ityA#ha - dadhA - tyaqnvitya# - rakShaqsvI rakSha#sAqmapa#hatyaiq - vai hira#Nya - mAhA - rddhayatiq - hye#Sha - gRu#NAqtvityA#ha - manuqShyA#nityA#hA - syaiqSho$ &ShTau ca#) (A9)

anuvAkam - 10
T.A.8.10.1 
praqjApa#tiqM ~Mvai deqvAH Suqkram payo#&duhrann | tade$Byoq na vya#Bavat | tadaqgnirvya#karot | tAniq Sukri#yANiq sAmA$nyaBavann | teShAqM ~Myo rasoq&tyakSha#rat | tAni# SukrayaqjU(gg)Shya#Bavann | Sukri#yANAqM ~MvA eqtAniq Sukri#yANi | sAqmaqpaqyaqsam~MvA eqtayo#raqnyat | deqvAnA#maqnyatpaya#H | yad^goH paya#H | 94 (10)

T.A.8.10.2
tath sAmnaqH paya#H | yadaqjAyaiq paya#H | tad-deqvAnAqm paya#H | tasmAqd-yatraiqtair-yaju#rBiqScara#nti | tat paya#sA caranti | praqjApa#timeqva 
tad deqvAnyapaya#sAq&nnAdye#naq sama#rddhayanti | eqSha haq tvai sAqkShAt pra#vaqrgya#m BakShayati | yasyaiqvaM ~MviqduSha#H pravaqrgya#H pravRuqjyate$ | uqttaqraqveqdyA-mudvA#sayeqt-teja#skAmasya | tejoq vA u#ttaraveqdiH | 95 (10)

T.A.8.10.3
teja#H pravaqrgya#H | teja#saiqva tejaqH sama#rddhayati | uqttaqraqveqdyA-mudvA#sayeq-danna#kAmasya | Siroq vA eqtad-yaqj~jasya# | 
yat pra#vaqrgya#H | muKa#muttaraveqdiH | SIqrShNaiva muKaq(gm)q sanda#dhAtyaqnnAdyA#ya | aqnnAqda eqva Ba#vati | yatraq Kaluq vA eqtamudvA#sitaqM ~MvayA(gm)#si paqryAsa#te | pariq vai tA(gm) samA$m praqjA vayA(gg)#syAsate | 96 (10)

T.A.8.10.4
tasmA#-duttaraveqdyA-meqvodvA#sayet | praqjAnA$m gopIqthAya# | puqro vA# paqScAdvodvA#sayet | puqrastAqdvA eqtajjyotiqrude#ti | 
tat paqScAnnimro#cati | svAmeqvainaqm ~MyoniqmanUdvA#sayati | aqpAm maddhyaq udvA#sayet | aqpAM ~MvA eqtan-maddhyAq-jjyoti#rajAyata | jyoti#H pravaqrgya#H | sva eqvainaqM ~Myonauq prati#ShThApayati | 97 (10)

T.A.8.10.5
yam dviqShyAt | yatraq sa syAt | tasyA$m diqSyudvA#sayet | eqSha vA aqgnir-vai$SvAnaqraH | yat-pra#vaqrgya#H | aqgninaiqvaina#M ~MvaiSvAnaqreNAqBi prava#rtayati | audu#mbaryAq(gm)q SAKA#yAqmudvA#sayet | UrgvA u#duqmbara#H | anna#m prAqNaH | SugGaqrmaH | 98 (10)

T.A.8.10.6
iqdamaqha-maqmuShyA#muShyAyaqNasya# SuqcA prAqNamapi# dahAqmItyA#ha | SuqcaivAsya# prAqNamapi# dahati | tAqjagArtiqmArcCa#ti | yatra# daqrBA u#paqdIka#santatAqH syuH | tadudvA#sayeqd-vRuShTi#kAmasya | eqtA vA aqpAma#nUqjJAva#ryoq nAma# | yad-daqrBAH | aqsau Kaluq vA A#diqtya iqto vRuShTiqmudI#rayati | aqsAveqvAsmA# Adiqtyo vRuShTiqnniya#cCati | tA Apoq niya#tAq dhanva#nA yanti ( ) | 99 (10)
(goH paya# - uttaraveqdi - rA#sate - sthApayati - ghaqrmo - ya#nti) (A10)

anuvAkam - 11
T.A.8.11.1
praqjApa#tiH samBriqyamA#NaH | saqmrATth samBRu#taH | GaqrmaH pravRu#ktaH | maqhAqvIqra udvA#sitaH | aqsau Kaluq vAvaiSha A#diqtyaH | 
yat pra#vaqrgya#H | sa eqtAniq nAmA$nyakuruta | ya eqvaM ~Mveda# | viqdure#naqnnAmnA$ | braqhmaqvAqdino# vadanti | 100 (10)

T.A.8.11.2
yo vai vasI#yA(gm) sam~MyathAnAqmamu#paqcara#ti | puNyA$rtiqM ~Mvai sa tasmai# kAmayate | puNyA$rtimasmai kAmayante | ya eqvaM ~Mveda# | tasmA#deqvaM ~MviqdvAn | Gaqrma itiq divA&&ca#kShIta | saqmrADitiq nakta$m | eqte vA eqtasya# priqye taqnuvau$ | eqte a#sya priqye nAma#nI | priqyayaiqvaina#m taqnuvA$ | 101 (10)

T.A.8.11.3
priqyeNaq nAmnAq sama#rddhayati | kIqrtira#syaq pUrvA ga#cCati jaqnatA#mAyaqtaH | gAqyaqtrI deqveByo&pA$krAmat | tAndeqvAH pra#vaqrgye#NaiqvAnuq vya#Bavann | praqvaqrgye#NApnuvann | yacca#turvi(gm)SatiqH kRutva#H pravaqrgya#m pravRuqNakti# | gAqyaqtrImeqva 
tadanuq viBa#vati | gAqyaqtrImA$pnoti | pUrvA$&syaq jana#M ~MyaqtaH kIqrtirga#cCati | vaiqSvaqdeqvaH sa(gm)sa#nnaH | 102 (10)

T.A.8.11.4
vasa#vaqH pravRu#ktaH | somo#&BikIqryamA#NaH | AqSviqnaH paya#syAnIqyamA#ne | mAqruqtaH kvathann# | pauqShNa uda#ntaH | sAqraqsvaqto viqShyanda#mAnaH | maiqtraH Saro# gRuhItaH | tejaq udya#to vAqyuH | hriqyamA#NaH praqjApa#tiH | hUqyamA#noq vAgGuqtaH | 103 (10)

T.A.8.11.5
aqsau Kaluq vAvaiSha A#diqtyaH | yat pra#vaqrgya#H | sa eqtAniq nAmA$nyakuruta | ya eqvaM ~Mveda# | viqdure#naqnnAmnA$ | braqhmaqvAqdino# vadanti | yanmRuqnmayaq-mAhu#tiqnnAS~juqte&tha# | kasmA#deqSho$&S~jutaq iti# | vAgeqSha iti# brUyAt | vAqcye#va vAca#m dadhAti | 104 (10)

T.A.8.11.6
tasmA#daS~jute | praqjApa#tiqrvA eqSha dvA#daSaqdhA vihi#taH | yat pra#vaqrgya#H | yat prAga#vakAqSeBya#H | tena# praqjA a#sRujata | 
aqvaqkAqSair-de#vAsuqrAna#sRujata | yadUqrddhvama#vakAqSeBya#H | tenAnna#masRujata | anna#m praqjApa#tiH | 
praqjApa#tiqrvAvaiShaH ( ) | 105 (10)
(vaqdaqntiq - taqnuvAq - sa(gm)sa#nno - hUqyamA#noq vAgGuqto - da#dhA - tyeqShaH (A11)

anuvAkam - 12
T.A.8.12.1
saqviqtA BUqtvA pra#thaqme&haqn pravRu#jyate | tenaq kAmA(gm)# eti | yad-dviqtIye&ha#n-pravRuqjyate$ | aqgnir-BUqtvA deqvAne#ti | 
yat-tRuqtIye&ha#n-pravRuqjyate$ | vAqyur-BUqtvA prAqNAne#ti | yacca#tuqrthe&ha#n-pravRuqjyate$ | Aqdiqtyo BUqtvA raqSmIne#ti | 
yat pa#~jcaqme&ha#n-pravRuqjyate$ | caqndramA# BUqtvA nakSha#trANyeti | 106 (10)

T.A.8.12.2
yath-ShaqShThe&ha#n-pravRuqjyate$ | Ruqtur-BUqtvA sa#m~Mvathsaqrame#ti | yath-sa#ptaqme&ha#n-pravRuqjyate$ | dhAqtA BUqtvA Sakva#rImeti | yada#ShTaqme&ha#n-pravRuqjyate$ | bRuhaqspati#r-BUqtvA gA#yaqtrIme#ti | yan-na#vaqme&ha#n-pravRuqjyate$ | miqtro BUqtvA triqvRuta# iqmAM ~MloqkAne#ti | yad-da#Saqme&ha#n-pravRuqjyate$ | varu#No BUqtvA viqrAja#meti | 107 (10)

T.A.8.12.3
yade#kAdaqSe&ha#n-pravRuqjyate$ | indro# BUqtvA triqShTuBa#meti | yad-dvA#daqSe&ha#n-pravRuqjyate$ | somo# BUqtvA suqtyAme#ti | 
yat-puqrastA#dupaqsadA$m pravRuqjyate$ | tasmA#diqtaH parA#~gaqmUM ~MloqkA(gg)stapa#nneti | yaduqpari#ShTA-dupaqsadA$m pravRuqjyate$ | tasmA#daqmutoq&rvA~giqmAM ~MloqkA(gg)stapa#nneti | ya eqvaM ~Mveda# | aiva ta#pati ( ) | 108 (10)
(nakSha#trANyeti - viqrAja#meti - tapati) (A12)
+++++
deqvA vai saqtra(gm) - sA#viqtram - pari#Sriteq - brahmaqn praca#riShyAmoq - &gniShTvAq - Siro$ grIqvA - deqvasya# raSaqnAM - 
~MviSvAq ASAq - dharmaq yA te$ - praqjApa#ti(gm) Suqkram - praqjApa#tiH samBriqyamA#NaH - saviqtA BUqtvA dvAda#Sa) 

(deqvA vai saqtra(gm) - sa Ka#diqraH - pari#Srite - &BipUqrva - mathoq rakSha#sAqm - graiShmA#veqvAsmaiq - brahmaq vai deqvAnAq - 
maSvi#nA Gaqrmam pA#tam - prAqNo vai - vRuShAq hariqr - yo vai vasI#yA(gm) sam~MyathAnAqma maqShTautta#raSaqtam) 

(deqvA vai saqtra - maiva ta#pati) 
------------------------

| hari#H om | 

| kRuShNa yajurvedIya taittirIya AraNyake aShTamaH prapAThakaH samAptaH |

| iti taittirIya yajurAraNyakam samAptaM |
==================









