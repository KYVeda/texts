Ver 2.0 dt 30th June 2024

oM namaH paramAtmane, SrI mahAgaNapataye namaH 
SrI guruByo namaH, haqriqH oM

1	kRuShNa yajurvEdIya taittirIya brAhmaNE prathamAShTakaM 

1.1	prathamAShTake prathamaH prapAThakaH - agnyAdheyabrAhmaNaM

1.1.1	anuvAkaM 1 - somayAgaSeShaBUtAH SukrAmanthigrahapracArArthA mantrAH
TB 1.1.1.1
brahmaq sandha#ttaqM tanme# jinvatam | kShaqtra(gm) sandha#ttaqM tanme# jinvatam | 
iShaq(gm)q sandha#ttaqM tAM me# jinvatam | Urjaq(gm)q sandha#ttaqM tAM me# jinvatam | 
raqyi(gm) sandha#ttaqM tAM me# jinvatam | puShTiq(gm)q sandha#ttaqM tAM me# jinvatam | 
praqjA(gm) sandha#ttaqM tAM me# jinvatam | paqSUn thsandha#ttaqM tAnme# jinvatam || 
stuqto#&siq jana#dhAH | deqvAstvA# SukraqpAH praNa#yantu || 1 (10)

TB 1.1.1.2
suqvIrA$H praqjAH pra#jaqnayaqn parI#hi | SuqkraH SuqkraSo#ciShA || 
stuqto#&siq jana#dhAH | deqvAstvA# manthiqpAH praNa#yantu || 
suqpraqjAH praqjAH pra#jaqnayaqn parI#hi | maqnthI maqnthiSo#ciShA ||
saMqjaqgmAqnau diqva A pRu#thiqvyA&&yu#H | sandha#ttaqM tanme# jinvatam | 
prAqNa(gm) sandha#ttaqM taM me# jinvatam | 
aqpAqna(gm) sandha#ttaqM taM me# jinvatam | 2 (10)

TB 1.1.1.3
vyAqna(gm) sandha#ttaqM taM me# jinvatam | cakShuqH sandha#ttaqM tanme# jinvatam | 
Srotraq(gm)q sandha#ttaqM tanme# jinvatam | manaqH sandha#ttaqM tanme# jinvatam |
vAcaq(gm)q sandha#ttaqM tAM me# jinvatam || Ayu#H sthaq Ayu#rme dhattam | 
Ayu#r yaqj~jAya# dhattam | Ayu#r yaqj~japa#taye dhattam | 
prAqNaH stha#H prAqNaM me# dhattam | prAqNaM ~Myaqj~jAya# dhattam | 3 (10)

TB 1.1.1.4
prAqNaM ~Myaqj~japa#taye dhattam | cakShu#H sthaqScakShu#rme dhattam | 
cakShu#r yaqj~jAya# dhattam | cakShu#r yaqj~japa#taye dhattam | 
Srotra(gg)# sthaqH Srotra#M me dhattam | Srotra#M ~Myaqj~jAya# dhattam | 
Srotra#M ~Myaqj~japa#taye dhattam | tau de#vau SukrAmanthinau |
kaqlpaya#taqM daivIqrviSa#H | kaqlpaya#taqM mAnu#ShIH | 4 (10)

TB 1.1.1.5
iShaq-mUrja#maqsmAsu# dhattam | prAqNAn paqSuShu# | 
praqjAM mayi# caq yaja#mAne ca || nira#staqH SaNDa#H | nira#stoq marka#H || 
apa#nuttauq SaNDAqmarkau# saqhAmunA$ || Suqkrasya# saqmida#si | 
maqnthina#H saqmida#si || sa pra#thaqmaH sa~gkRu#tir viqSvaka#rmA | 
sa pra#thaqmo miqtro varu#No aqgniH ( ) | 
sa pra#thaqmo bRuhaqspati#ScikiqtvAn | 
tasmAq indrA#ya suqtamAju#homi || 5 (12) 
(naqyaq - ntvaqpAqna(gm) sandha#ttaMq taM me# jinvataM - prAqNaM ~Myaqj~jAya# dhattaMq - mAnu#ShIr - aqgnir dve ca#) (A1) 

(Special Korvai for Anuvakam 1 ) 
brahma# kShaqtraM tat | iShaqmUrja(gm)# raqyiM puShTi#M praqjAM tAm | paqSun tAn | 
sandha#ttaqM tat | prAqNama#pAqnaM ~MvyAqnaM tam | cakShuqH SrotraqM manaqstat | 
vAcaqM tAm | iqShAdiqpa~jca#keq vAcaqM tAM me$ | paqSUn thsandha#ttaqM tAnme$ | 
prAqNAdiqtrita#yeq taM me$ | aqnyatraq tanme$ | )

1.1.2	anuvAkaM 2 - athAgnyAdhAnaprakaraNaM, tatra kAlaviSeShavidhiH
TB 1.1.2.1
kRutti#kA-svaqgni-mAda#dhIta | eqtadvA aqgner nakSha#tram | yat kRutti#kAH | 
svAyA#meqvaina#M deqvatA#yAmAqdhAya# | braqhmaqvaqrcaqsI Ba#vati || 
muKaqM ~MvA eqtannakSha#trANAm | yat kRutti#kAH | 
yaH kRutti#kA-svaqgni-mA#dhaqtte | muKya# eqva Ba#vati || 
athoq Kalu# | 6 (10)

TB 1.1.2.2
aqgniq-naqkShaqtramitya-pa#cAyanti | gRuqhAn.haq dAhu#ko Bavati || 
praqjApa#tI rohiqNyA-maqgni-ma#sRujata | taM deqvA ro#hiqNyA-mAda#dhata | 
tatoq vai te sarvAqn rohA#narohann | tad-ro#hiqNyai ro#hiNiqtvam | 
yo ro#hiqNyA-maqgnimA#dhaqtte | Ruqdhnotyeqva | sarvAqn rohA$n-rohati || 
deqvA vai BaqdrAH santoq&gni-mAdhi#thsanta | 7 (10)

TB 1.1.2.3
teShAqmanA#hitoq &gnirAsI$t | athai$Byo vAqmaM ~MvasvapA$krAmat | 
te puna#rvasvoqrAda#dhata | tatoq vai tAn. vAqmaM ~MvasUqpAva#rtata | 
yaH puqrA BaqdraH saMpApI#yAqn thsyAt | sa puna#rvasvo-raqgni-mAda#dhIta | 
puna#reqvaina#M ~MvAqmaM ~MvasUqpAva#rtate | Baqdro Ba#vati || 
yaH kAqmaye#taq dAna#kAmA me praqjAH syuqriti# | 
sa pUrva#yoqH Palgu#nyo-raqgni-mAda#dhIta | 8 (10)

TB 1.1.2.4
aqryaqmNo vA eqtannakSha#tram | yatpUrveq Palgu#nI | aqryaqmetiq tamA#huqryo dadA#ti |
dAna#kAmA asmai praqjA Ba#vanti || yaH kAqmaye#ta BaqgI syAqmiti# | 
sa utta#rayoqH Palgu#nyo-raqgnimAda#dhIta | Baga#syaq vA eqtannakSha#tram | 
yadutta#req Palgu#nI | Baqgye#va Ba#vati || 
kAqlaqkaq~jjA vai nAmAsu#rA Asann | 9 (10)

TB 1.1.2.5
te su#vaqrgAya# loqkAyAqgni-ma#cinvata | 
puru#Shaq iShTa#kAq-mupA#dadhAqt-puru#Shaq iShTa#kAm | 
sa indro$ brAhmaqNo bruvA#Naq iShTa#kAqmupA#dhatta | 
eqShA me# ciqtrA nAmeti# | te su#vaqrgaM ~MloqkamAprAro#hann | 
sa indraq iShTa#kAqmAvRu#hat | te&vA#kIryanta | ye#&vAkI$ryanta | 
ta UrNAqvaBa#yo&Bavann | dvAvuda#patatAm | 10 (10)

TB 1.1.2.6
tau diqvyau SvAnA#vaBavatAm | yo BrAtRu#vyavAqn thsyAt | 
sa ciqtrAyA#-maqgni-mAda#dhIta | aqvaqkIryaiqva BrAtRu#vyAn | 
ojoq bala#mindriqyaM ~MvIqrya#mAqtman-dha#tte || 
vaqsantA$ brAhmaqNo$ &gnimAda#dhIta | vaqsaqnto vai brA$hmaqNasyaqrtuH | 
sva eqvaina#-mRuqtAvAqdhAya# | braqhmaqvaqrcaqsI Ba#vati | 
muKaqM ~MvA eqtadRu#tUqnAm | 11 (10)

TB 1.1.2.7
yad-va#saqntaH | yo vaqsantAq&gnimA#dhaqtte | muKya# eqva Ba#vati | 
athoq yoni#mantameqvainaqM prajA#taqmAdha#tte | grIqShme rA#jaqnya# Ada#dhIta | 
grIqShmo vai rA#jaqnya#syaqrtuH | sva eqvaina#mRuqtAvAqdhAya# | iqndriqyAqvI Ba#vati | 
Saqradiq vaiSyaq Ada#dhIta | Saqradvai vaiSya#syaqrtuH | 12 (10)

TB 1.1.2.8
sva eqvaina#mRuqtAvAqdhAya# | paqSuqmAn Ba#vati || 
na pUrva#yoqH Palgu#nyo-raqgnimAda#dhIta | 
eqShA vai ja#GaqnyA# rAtri#H saM~Mvathsaqrasya# | yatpUrveq Palgu#nI | 
pRuqShTiqta eqva sa#M~MvathsaqrasyAq-gnimAqdhAya# | pApI#yAn-Bavati | 
utta#raqyorAda#dhIta | eqShA vai pra#thaqmA rAtri#H saM~Mvathsaqrasya# | 
yadutta#req Palgu#nI ( ) | muqKaqta eqva sa#M~MvathsaqrasyAq-gnimAqdhAya# | 
vasI#yAn Bavati || athoq Kalu# | yaqdaivaina#M ~Myaqj~ja u#paqname$t | 
athAda#dhIta | saivAsyarddhi#H || 13 (16) 
(KalvA - dhi#thsantaq - Palgu#nyoraqgnimAda#dhItA - san - napatatA - matUqnAM - ~MvaiSya#syaqrtu - rutta#req Palgu#nIq ShaT ca#) (A2) 

1.1.3	anuvAkaM 3 - devayajanArthAH saMBArAH
TB 1.1.3.1
uddha#nti | yadeqvAsyA# ameqddhyam | tadapa# hanti || 
aqpo&vo$kShatiq SAntyai$ || sika#tAq niva#pati | 
eqtadvA aqgner vai$SvAnaqrasya# rUqpam | rUqpeNaiqva vai$SvAnaqramava#-rundhe || 
UShAqn niva#pati | puShTiqrvA eqShA praqjana#nam | yadUShA$H | 14 (10)

TB 1.1.3.2
puShTyA#meqva praqjana#neq &gnimAdha#tte | atho# saqMj~jAna# eqva | 
saqM j~jAnaq(gg)q hye#tat pa#SUqnAm | yadUShA$H || dyAvA#pRuthiqvI saqhAstA$m | 
te vi#yaqtI a#brUtAm | astveqva nau# saqha yaqj~jiyaqmiti# | 
yadaqmuShyA# yaqj~jiyaqmAsI$t | tadaqsyA-ma#dadhAt | 
ta UShA# aBavann | 15 (10)

TB 1.1.3.3
yadaqsyA yaqj~jiyaqmAsI$t | tadaqmuShyA#-madadhAt | tadaqdaScaqndrama#si kRuqShNam |
UShA$nniqvapa#nnaqdo ddhyA#yet | dyAvA#pRuthiqvyoreqva yaqj~jiyeq-&gnimAdha#tte ||
aqgnirdeqveByoq nilA#yata | AqKU rUqpaM kRuqtvA | sa pRu#thiqvIM prAvi#Sat |
sa UqtIH ku#rvAqNaH pRu#thiqvImanuq sama#carat | 
tadA#KukarIqSha-ma#Bavat | 16 (10)

TB 1.1.3.4
yadA#KukarIqSha(gm) sa#MBAqro Bava#ti | 
yadeqvAsyaq tatraq nya#ktam | tadeqvAva#rundhe || 
UrjaqM ~MvA eqta(gm) rasa#M pRuthiqvyA u#paqdIkAq uddi#hanti | 
yad vaqlmIka$m | yad va#lmIkavaqpA sa#MBAqro Bava#ti | 
Urja#meqva rasa#M pRuthiqvyA ava#rundhe | athoq Srotra#meqva | 
Srotraq(gg)q hye#tat pRu#thiqvyAH | yad vaqlmIka#H || 17 (10)

TB 1.1.3.5
aba#dhiro Bavati | ya eqvaM ~Mveda# || praqjApa#tiH praqjA a#sRujata | 
tAsAqmannaq-mupA$kShIyata | tAByaqH sUdaqmupaq prABi#nat | 
tatoq vai tAsAqmannaqM nAkShI#yata | yasyaq sUda#H saMBAqro Bava#ti | 
nAsya# gRuqhe&nna#M kShIyate || Apoq vA iqdamagre# saliqlamA#sIt | 
tena# praqjApa#tiraSrAmyat | 18 (10)

TB 1.1.3.6
kaqthamiqda(gg) syAqditi# | so#&paSyat puShkarapaqrNaM tiShTha#t | 
so#&manyata | astiq vai tat | yasmi#n-niqdamadhiq tiShThaqtIti# | sa va#rAqho rUqpaM 
kRuqtvopaqnya#majjat | sa pRu#thiqvImaqdha A$rcCat | tasyA# upaqhatyoda#majjat | 
tat pu#ShkarapaqrNe$ &prathayat | yadapra#thayat | 19 (10)

TB 1.1.3.7
tat pRu#thiqvyai pRu#thiviqtvam | aBUqdvA iqdamiti# | tadBUmyai# BUmiqtvam | 
tAM diSo&nuq vAtaqH sama#vahat | tA(gm) Sarka#rABiradRu(gm) hat | 
SaM ~Mvai no#&BUqditi# | tacCarka#rANA(gm) Sarkaraqtvam | 
yad-va#rAqhavi#hata(gm) saMBAqro Bava#ti | 
aqsyAmeqvA-Ca#mbaTkAramaqgni-mAdha#tte | 
Sarka#rA Bavantiq dhRutyai$ | 20 (10)

TB 1.1.3.8
atho# SaqtvAMya# || sare#tA aqgnirAqdheyaq ityA#huH | 
Apoq varu#Nasyaq patna#ya Asann | tA aqgniraqBya#ddhyAyat | 
tAH sama#Bavat | tasyaq retaqH parA#&patat | taddhira#Nya-maBavat | 
yaddhira#Nya-muqpAsya#ti | sare#tasameqvAgni-mAdha#tte || 
puru#Shaq invai svAd-reta#so bIBathsataq ityA#huH | 21 (10)

TB 1.1.3.9
uqttaqraqta upA$syaqtya-bI#BathsAyai || atiq praya#cCati | 
Arti#meqvAtiq praya#cCati || aqgnirdeqveByoq nilA#yata | 
aSvo# rUqpaM kRuqtvA | so$&Svaqtthe sa#M~Mvathsaqra-ma#tiShThat | 
tada#SvaqtthasyA$-Svatthaqtvam | 
yadASva#tthaH saMBAqro Bava#ti | yadeqvAsyaq tatraq nya#ktam | 
tadeqvAva#-rundhe || 22 (10)

TB 1.1.3.10
deqvA vA UrjaqM ~Mvya#Bajanta | tata# uduqmbaraq uda#tiShThat | 
UrgvA u#duqmbara#H | yadaudu#mbaraH saMBAqro Bava#ti | Urja#meqvAva#-rundhe || 
tRuqtIya#syAmiqto diqvi soma# AsIt | taM gA#yaqtryAha#rat | 
tasya# paqrNama#cCidyata | tatpaqrNo# &Bavat | 
tat paqrNasya# parNaqtvam | 23 (10)

TB 1.1.3.11
yasya# parNaqmaya#H saMBAqro Bava#ti | soqmaqpIqthameqvAva# rundhe || 
deqvA vai brahma#nnavadanta | tat paqrNa upA#SRuNot | suqSravAq vai nAma# | 
yat pa#rNaqmaya#H saMBAqro Bava#ti | braqhmaqvaqrcaqsameqvAva# rundhe || 
praqjApa#ti-raqgni-ma#sRujata | so#&biBeqtpra mA# dhakShyaqtIti# | 
ta(gm) SaqmyA#&Samayat | 24 (10)

TB 1.1.3.12
tacCaqmyai# Samiqtvam | yacCa#mIqmaya#H saMBAqro Bava#ti | 
SAntyAq apra#dAhAya || aqgneH sRuqShTasya# yaqtaH | vika#~gkataqM BA A$rcCat | 
yad-vaika#~gkataH saMBAqro Bava#ti | BA eqvAva#rundhe || 
sahRu#dayoq &gnirAqdheyaq ityA#huH | maqrutoq&dBiraqgni-ma#tamayann | 
tasya# tAqntasyaq hRuda#yaqmAcCi#ndann ( ) | 
sA&Sani#raBavat | yadaqSani#hatasya vRuqkShasya# saMBAqro Bava#ti |
sahRu#daya-meqvAgni-mAdha#tte || 25 (13) 
(UShA# - aBavan - naBavad - vaqlmIko$ - &SrAmyaq - dapra#thayaq - ddhRutyai# - bIBathsataq ityA#hU - rundhe - parNaqtva - ma#Samayada - cCindaq(gg)q strINi# ca) (A3) 

1.1.4	anuvAkaM 4 - saMBArasaM~MyuktAyataneShu agnyAdhAnam 
TB 1.1.4.1
dvAqdaqSasu# vikrAqmeShvaqgnimAda#dhIta | dvAda#Saq mAsA$H saM~MvathsaqraH |
saqM~MvaqthsaqrA-deqvaina#-mavaqruddhyA-dha#tte || 
yad-dvA#daqSasu# vikrAqme-ShvAqdadhI#ta | pari#mitaqmava#rundhIta | 
cakShu#r nimitaq Ada#dhIta | iyaqd-dvAda#Sa vikrAqmA(3) iti# | 
pari#mitaM caiqvApa#rimitaqM cAva#rundhe || anRu#taqM ~Mvai vAqcA va#dati | 
anRu#taqM mana#sA ddhyAyati | 26 (10)

TB 1.1.4.2
cakShuqr vai saqtyam | adrA(3)gityA#ha | ada#r.Saqmiti# | tath saqtyam | 
yaScakShu#r-nimiteq&gni-mA#dhaqtte | saqtya eqvainaq-mAdha#tte || 
tasmAqdAhi#tAgniqrnAnRu#taM ~Mvadet | nAsya# brAhmaqNo&nA$SvAn gRuqhe va#set | 
saqtye hya#syAqgnirAhi#taH || AqgneqyI vai rAtri#H | 27 (10)

TB 1.1.4.3
AqgneqyAH paqSava#H | aiqndramaha#H | naktaqM gAr.ha#patyaq-mAda#dhAti |
paqSUneqvAva#-rundhe | divA#&&havaqnIya$m | iqndriqyameqvA-va#rundhe || 
aqd^^rdhodi#teq sUrya# AhavaqnIyaq-mAda#dhAti | 
eqtasmiqn vai loqke praqjApa#tiH praqjA a#sRujata | 
praqjA eqva tad-yaja#mAnaH sRujate | 
atho# BUqtaM caiqva Ba#viqShyaccA-va#rundhe || 28 (10)

TB 1.1.4.4
iDAq vai mA#naqvI ya#j~jAnUkAqSinyA#sIt | sA&SRu#Not | 
asu#rA aqgnimAda#dhataq iti# | tada#gacCat | ta A#havaqnIyaqmagraq Ada#dhata | 
athaq gAr.ha#patyam | athA$-nvAhAryaq-paca#nam | sA &bra#vIt | 
praqtIcye#ShAq(gg)q SrIra#gAt | BaqdrA BUqtvA parA#BaviShyaqntIti# | 29 (10)

TB 1.1.4.5
yasyaiqva-maqgnirA#dhIqyate$ | praqtIcya#syaq SrIre#ti | Baqdro BUqtvA parA#Bavati ||
sA&SRu#Not | deqvA aqgni-mAda#dhataq iti# | tada#gacCat | 
te$&nvAhAryaq-paca#naqmagraq Ada#dhata | athaq gAr.ha#patyam | 
athA#havaqnIya$m | sA&bra#vIt | 30 (10)

TB 1.1.4.6
prAcye#ShAq(gg)q SrIra#gAt | BaqdrA BUqtvA su#vaqrgaM ~Mloqkame$Shyanti | 
praqjAM tu na ve$thsyantaq iti# | yasyaiqvamaqgni-rA#dhIqyate$ | 
prAcya#syaq SrIre#ti | Baqdro BUqtvA su#vaqrgaM ~Mloqkame#ti | praqjAM tu na vi#ndate || 
sA&bra#vIqdiDAq manu$m | tathAq vA aqhaM tavAqgni-mAdhA$syAmi |
yathAq pra praqjayA# paqSuBi#r mithuqnair ja#niqShyase$ | 31 (10)

TB 1.1.4.7
pratyaqsmin ~Mloqke sthAqsyasi# | aqBi su#vaqrgaM ~MloqkaM jeqShyasIti# |
gAr.ha#patyaqmagraq Ada#dhAt | 
gAr.ha#patyaqM ~MvA anu# praqjAH paqSavaqH prajA#yante | 
gAr.ha#patyenaiqvAsmai$ praqjAM paqSUn prAja#nayat | 
athA$-nvAhAryaq-paca#nam | tiqrya~g~g#vaq vA aqyaM ~MloqkaH | 
aqsminneqva tena# loqke pratya#tiShThat | athA#havaqnIya$m | 
tenaiqva su#vaqrgaM ~Mloqka-maqBya#jayat | 32 (10)

TB 1.1.4.8
yasyaiqvamaqgni-rA#dhIqyate$ | pra praqjayA# paqSuBi#r mithuqnair jA#yate | 
pratyaqsmin ~Mloqke ti#ShThati | aqBi su#vaqrgaM ~MloqkaM ja#yati || 
yasyaq vA aya#thAdevatamaqgni-rA#dhIqyate$ | A deqvatA$Byo vRuScyate |
 pApI#yAn Bavati | yasya# yathA devaqtam | na deqvatA$Byaq AvRu#Scyate | 
vasI#yAn Bavati ( ) | 33 (10)

TB 1.1.4.9
BRugU#NAqM tvA&~ggi#rasAM ~Mvratapate vraqtenA-da#dhAqmIti# BRugva~ggiqrasAqmAda#ddhyAt | 
AqdiqtyAnA$M tvA deqvAnA$M ~Mvratapate vraqtenAda#dhAqmItyaqnyAsAqM brAhma#NInAM 
praqjAnA$m | 
varu#Nasya tvAq rAj~jo$ vratapate vraqtenAda#dhAqmItiq rAj~ja#H | 
indra#sya tvendriqyeNa# vratapate vraqtenAda#dhAqmIti# rAjaqnya#sya | 
mano$stvA grAmaqNyo$ vratapate vraqtenAda#dhAqmItiq vaiSya#sya | 
RuqBUqNAM tvA# deqvAnA$M ~Mvratapate vraqtenAda#dhAqmIti# rathakAqrasya# | 
yaqthAq deqvaqtamaqgni-rAdhI#yate | na deqvatA$Byaq A vRu#Scyate | 
vasI#yAn Bavati || 34 (9)
(dhyAqyaqtiq - vai rAtriq - ScAva#rundhe - BaviShyaqntItya# - bravI - jjaniqShyase# - &jayaqd - vasI#yAn Bavatiq - nava# ca) (A4)
 
1.1.5	anuvAkaM 5 - tatra pavamAnahabIMShi
TB 1.1.5.1
praqjApa#tir vAqcaH saqtya-ma#paSyat | tenAqgnimAdha#tta | 
tenaq vai sa A$d^^rdhnot | BUrBuvaqH suvaqrityA#ha | eqtadvai vAqcaH saqtyam | 
ya eqtenAqgni-mA#dhaqtte | Ruqddhnotyeqva | atho# saqtyaprA#SUreqva Ba#vati | 
athoq ya eqvaM ~MviqdvAna#Biqcara#ti | stRuqNuqta eqvaina$m || 35 (10)

TB 1.1.5.2
BUrityA#ha | praqjA eqva tad-yaja#mAnaH sRujate | Buvaq ityA#ha | 
aqsminneqva loqke prati# tiShThati | suvaqrityA#ha | 
suqvaqrga eqva loqke prati# tiShThati || 
triqBiraqkSharaiqr-gAr.ha#patyaq-mAda#dhAti | traya# iqme loqkAH | 
eqShve#vaina#M ~MloqkeShuq prati#ShThitaq-mAdha#tte | 
sarvai$H paq~jcaBi#-rAhavaqnIya$m | 36 (10)

TB 1.1.5.3
suqvaqrgAyaq vA eqSha loqkAyAdhI#yate | yadA#havaqnIya#H | 
suqvaqrga eqvAsmai# loqke vAqcaH saqtya(gm) sarva#mApnoti || 
triqBir gAr.ha#patyaq-mAda#dhAti | paq~jcaBi#-rAhavaqnIya$m | 
aqShTau saMpa#dyante | aqShTAkSha#rA gAyaqtrI | 
gAqyaqtro$&gniH | yAvA#neqvAgniH | tamAdha#tte || 37 (10)

TB 1.1.5.4
praqjApa#tiH praqjA a#sRujata | tA a#smAth sRuqShTAH parA#cIrAyann | 
tAByoq jyotiq-ruda#gRuhNAt | 
taM jyotiqH paSya#ntIH praqjA aqBisaqmAva#rtanta | 
uqparI#vAqgni-mudgRu#hNIyA-duqddharann# | 
jyoti#reqva paSya#ntIH praqjA yaja#mAna-maqBi-saqmAva#rtante || 
praqjApa#teqrakShya#Svayat | tat parA#&patat | tadaSvo#&Bavat | 
tadaSva#syA-Svaqtvam | 38 (10)

TB 1.1.5.5
eqSha vai praqjApa#tiH | yadaqgniH | prAqjAqpaqtyo&Sva#H | 
yadaSva# puqrastAqnnaya#ti | svameqva cakShuqH paSya#n praqjApa#tiq-ranUde#ti || 
vaqjrI vA eqShaH | yadaSva#H | yadaSva# puqrastAqnnaya#ti | 
jAqtAneqva BrAtRu#vyAqn praNu#date || punaqrAva#rtayati | 39 (10)

TB 1.1.5.6
jaqniqShyamA#NAneqva prati#nudate || nyA#havaqnIyoq gAr.ha#patya-makAmayata |
ni gAr.ha#patya AhavaqnIya$m | tau viqBAjaqM nASa#knot | soSva#H 
pUrvaqvAD-BUqtvA | prA~jcaqM pUrvaqmuda#vahat | 
tat pU$rvaqvAha#H pUrvavAqT-tvam | yadaSva#M puqrastAqnnaya#ti | 
viBa#ktireqvaina#yoqssA | 
athoq nAnA#vIryAveqvainau# kurute || 40 (10)

TB 1.1.5.7
yaduqparyu#pariq Siroq hare$t | prAqNAn vicCi#ndyAt | aqdho#&dhaqH Siro# harati | 
prAqNAnA$M gopIqthAya# || iyaqtyagre# harati | atheyaqtyatheya#ti | 
traya# iqme loqkAH | eqShve#vaina#M ~MloqkeShuq prati#ShThitaqmA-dha#tte || 
praqjApa#ti-raqgni-ma#sRujata | so#&biBeqtpra mA# dhakShyaqtIti# | 41 (10)

TB 1.1.5.8
tasya# treqdhA ma#hiqmAnaqM ~Mvyau#hat | SAntyAq apra#dAhAya | 
yat-treqdhA&gni-rA#dhIqyate$ | maqhiqmAna#meqvAsyaq tad-vyU#hati | 
SAntyAq apra#dAhAya || punaqrAva#rtayati | maqhiqmAna#meqvAsyaq sanda#dhAti || 
paqSurvA eqShaH | yadaSva#H | eqSha ruqdraH | 42 (10)

TB 1.1.5.9
yadaqgniH | yadaSva#sya paqde$&gni-mA#daqddhyAt | 
ruqdrAya# paqSU-napi#daddhyAt | aqpaqSur yaja#mAnaH syAt | 
yaM nAkraqmaye$t | ana#varuddhA asya paqSava#H syuH | pAqrSvaqta Akra#mayet | 
yathA &&hi#tasyAqgne-ra~ggA#rA aByavaqvarte#rann |
ava#ruddhA asya paqSavoq Bava#nti | na ruqdrAyApi#dadhAti || 43 (10)

TB 1.1.5.10
trINi# haqvI(gm)Shiq nirva#pati | viqrAja# eqva vikrA$ntaqM ~Myaja#mAqno&nuq vikra#mate ||
aqgnayeq pava#mAnAya | aqgnaye# pAvaqkAya# | aqgnayeq Suca#ye | 
yadaqgnayeq pava#mAnAya niqrvapa#ti | puqnAtyeqvaina$m | yadaqgnaye# pAvaqkAya# | 
pUqta eqvAsmi#-nnaqnnAdya#M dadhAti | yadaqgnayeq Suca#ye ( ) | 
braqhmaqvaqrcaqsa-meqvAsmi#-nnuqpari#ShTAd-dadhAti || 44 (11)
(eqnaq - mAqhaqvaqnIya#M - dhatte - &SvaqtvaM - ~Mva#rtayati - kurutaq - iti# -ruqdro - da#dhAtiq - yadaqgnayeq Suca#yaq eka#M ca) (A5) 

1.1.6	anuvAkaM 6 - pavamAnahavirvistAraH, havirantarANi, dakShiNASca
TB 1.1.6.1
deqvAqsuqrAH saM~Mya#ttA Asann | te deqvA vi#jaqya-mu#paqyanta#H | 
aqgnau vAqmaM ~Mvasuq saM nya#dadhata | iqdamu# no BaviShyati | 
yadi# no jeqShyantIti# | tadaqgnirnoth-saha#maSaknot | 
tat-treqdhA vinya#dadhAt | paqSuShuq tRutI#yam | 
aqPsu tRutI#yam | Aqdiqtye tRutI#yam | 45 (10)

TB 1.1.6.2
tad-deqvA viqjitya# | punaqravA#ruruthsanta | 
te$&gnayeq pava#mAnAya puroqDASa#-maqShTAka#pAlaqM nira#vapann | 
paqSavoq vA aqgniH pava#mAnaH | yadeqva paqSuShvAsI$t | 
tat-tenAvA#rundhata | te$&gnaye# pAvaqkAya# | Apoq vA aqgniH pA#vaqkaH | 
yadeqvAPsvAsI$t | tat-tenAvA#rundhata | 46 (10)

TB 1.1.6.3
te$&gnayeq Suca#ye | aqsau vA A#diqtyo$&gniH Suci#H | 
yadeqvAdiqtya AsI$t | tat-tenAvA#rundhata || braqhmaqvAqdino# vadanti | 
taqnuvoq vAvaitA a#gnyAqdheya#sya | 
Aqgneqyo vA aqShTAka#pAlo &gnyAqdheyaqmiti# | yattaM niqrvape$t | 
naitAni# | yathAq&&tmA syAt | 47 (10)

TB 1.1.6.4
nA~ggA#ni | tAqdRugeqva tat | yadeqtAni# niqrvape$t | na tam | yathA&~ggA#niq syuH |
nAtmA | tAqdRugeqva tat | uqBayA#ni saqhaniqrupyA#Ni | 
yaqj~jasya# sAtmaqtvAya# || uqBayaqM ~MvA eqtasye$ndriqyaM ~MvIqrya#mApyate | 48 (10)

TB 1.1.6.5
yo$&gnimA#dhaqtte | aiqndrAqgna-mekA#daSakapAlaqmanuq nirva#pet | 
AqdiqtyaM caqrum | iqndrAqgnI vai deqvAnAq-mayA#tayAmAnau | 
ye eqva deqvateq ayA#tayAmnI | 
tAByA#meqvAsmA# indriqyaM ~MvIqrya#mava#- rundhe | Aqdiqtyo Ba#vati | 
iqyaM ~MvA adi#tiH | 
aqsyAmeqva prati#tiShThati || dheqnvai vA eqtad-reta#H | 49 (10)

TB 1.1.6.6
yadAjya$m | aqnaqDuha#staNDuqlAH | miqthuqnameqvAva#-rundhe | GRuqte Ba#vati | 
yaqj~jasyAlU$kShAntatvAya || caqtvAra# Ar.SheqyAH prAS~ja#nti | 
diqSAmeqva jyoti#Shi juhoti || paqSavoq vA eqtAni# haqvI(gm)Shi# | 
eqSha ruqdraH | yadaqgniH | 50 (10)

TB 1.1.6.7
yathsaqdya eqtAni# haqvI(gm)Shi# niqrvape$t | ruqdrAya# paqSUnapi# daddhyAt | 
aqpaqSur-yaja#mAnaH syAt | yannAnu#niqrvape$t | 
ana#varuddhA asya paqSava#H syuH | dvAqdaqSasuq rAtrIqShvanuq nirva#pet | 
saqM~Mvaqthsaqra pra#timAq vai dvAda#Saq rAtra#yaH | 
saqM~MvaqthsaqreNaiqvAsmai# ruqdra(gm) Sa#mayiqtvA | paqSUnava# rundhe || 
yadeka#-mekameqtAni# haqvI(gm)Shi# niqrvape$t | 51 (10)

TB 1.1.6.8
yathAq trINyAqvapa#nAni pUqraye$t | tAqdRuktat | 
na praqjana#naqmucCi(gm)#Shet | eka#M niqrupya# | utta#req sama#syet | 
tRuqtIya#meqvAsmai# loqkamucCi(gm)#Shati praqjana#nAya | 
taM praqjayA# paqSuBiqranuq prajA#yate | atho# yaqj~jasyaiqvaiShA&BikrA$ntiH || 
raqthaqcaqkraM prava#rtayati | maqnuqShyaqraqthenaiqva de#varaqthaM praqtyava#rohati || 52 (10)

TB 1.1.6.9
braqhmaqvAqdino# vadanti | hoqtaqvya#-magnihoqtrAM(3) naho#taqvyA(3)miti# |
yad-yaju#ShA juhuqyAt | aya#thApUrvaqmAhu#tI juhuyAt | yanna ju#huqyAt | 
aqgniH parA#Bavet | tUqShNImeqva ho#taqvya$m | yaqthAqpUqrva-mAhu#tI juqhoti# | 
nAgniH parA#Bavati || aqgnIdhe# dadAti | 53 (10)

TB 1.1.6.10
aqgnimu#KA-neqvartUn prI#NAti | uqpaqbar.ha#NaM dadAti | 
rUqpANAqmava#-ruddhyai | aSva#M braqhmaNe$ | iqndriqyameqvAva#-rundhe | 
dheqnu(gm) hotre$ | AqSiSha# eqvAva#rundhe | aqnaqDvAha#-maddhvaqryave$ | 
vahniqrvA a#naqDvAn | vahni#raddhvaqryuH | 54 (10)

TB 1.1.6.11
vahni#naiqva vahni# yaqj~jasyAva#-rundhe | miqthuqnau gAvau# dadAti | 
miqthuqnasyAva#-ruddhyai | vAso# dadAti | saqrvaq deqvaqtya#M ~Mvai vAsa#H | 
sarvA# eqva deqvatA$H prINAti | A dvA#daqSaByo# dadAti | 
dvAda#Saq mAsA$H saM~MvathsaqraH | saqM~Mvaqthsaqra eqva prati# tiShThati | 
kAma#mUqd^^rdhvaM deya$m ( ) | apa#rimitaqsyAva#-ruddhyai || 55 (11)
(Aqdiqtye tRutI#ya - maqPsvAsIqt tat tenAvA#rundhataq - syA - dA$pyateq - retoq - &gni - reka#meka meqtAni# haqvI(gm)Shi# niqrvape$t - praqtyava#rohati - dadAtya - ddhvaqryur - deyaq meka#M ca) (A6) 

1.1.7	anuvAkaM 7 - AdhAnamantrAH 
TB 1.1.7.1
GaqrmaH SiraqstadaqyamaqgniH | saM pri#yaH paqSuBi#r Buvat | 
CaqrdistoqkAyaq tana#yAya yacCa || vAta#H prAqNastadaqyamaqgniH | 
saM pri#yaH paqSuBi#r Buvat | svaqdiqtaM toqkAyaq tana#yAya piqtuM pa#ca || 
prAcIqmanu# praqdiSaqM prehi# viqdvAn | aqgnera#gne puqro a#gnir Baveqha | 
viSvAq ASAq dIdyA#noq viBA#hi | 
Urja#M no dhehi dviqpadeq catu#Shpade || 56 (10)

TB 1.1.7.2
aqrkaScakShuq-stadaqsau sUryaqstadaqyamaqgniH | saMpri#yaH paqSuBi#r Buvat |
yat te# Sukra SuqkraM ~Mvarca#H SuqkrA taqnUH | SuqkraM jyotiqraja#sram |
tena# me dIdihiq tenaq tvA&&da#dhe | aqgninA$&gneq brahma#NA ||
AqnaqSe vyA#naSeq sarvaqmAyuqr vyA#naSe || ye te# agne Siqve taqnuvau$ | 
viqrAT ca# svaqrAT ca# | te mA vi#SatAqM te mA# jinvatAm | 57 (10)

TB 1.1.7.3
ye te# agne Siqve taqnuvau$ | saqmrAT cA#BiqBUSca# | 
te mA vi#SatAqM te mA# jinvatAm | ye te# agne Siqve taqnuvau$ | 
viqBUSca# pariqBUSca# | te mA vi#SatAqM te mA# jinvatAm | 
ye te# agne Siqve taqnuvau$ | praqBvI caq praBU#tiSca | 
te mA vi#SatAqM te mA# jinvatAm | yAste# agne SiqvAstaqnuva#H ( ) | 
tABiqstvA &&da#dhe || yAste# agne GoqrAstaqnuva#H | 
tABi#raqmuM ga#cCa || 58 (13)
(catu#Shpade - jinvatAM - taqnuvaq strINi# ca ) (A7) 

1.1.8	anuvAkaM 8 - etadbrAhmaNaM 
TB 1.1.8.1
iqme vA eqte loqkA aqgnaya#H | te yadavyA#vRuttA AdhIqyerann# |
Soqcaye#yuqr-yaja#mAnam | GaqrmaH Siraq itiq gAr.ha#patyaq-mAda#dhAti |
vAta#H prAqNa itya#nvAhAryaq-paca#nam | aqrka-ScakShuqrityA#-havaqnIya$m |
tenaiqvainAqn vyAva#rtayati | tathAq na So#cayantiq yaja#mAnam ||
raqthaqntaqra-maqBigA#yateq gAr.ha#patya AdhIqyamA#ne | 
rAtha#ntaroq vA aqyaM ~MloqkaH | 59 (10)

TB 1.1.8.2
aqsminneqvaina#M ~Mloqke prati#ShThitaq-mAdha#tte | 
vAqmaqdeqvya-maqBigA#yata uddhriqyamA#Ne | aqntari#kShaqM ~Mvai vA#madeqvyam | 
aqntari#kSha eqvainaqM prati#ShThitaq-mAdha#tte | athoq SAntiqr vai vA#madeqvyam | 
SAqntameqvaina#M paSaqvya#muddha#rate | 
bRuqhadaqBigA#yata AhavaqnIya# AdhIqyamA#ne | 
bAr.ha#toq vA aqsau loqkaH | aqmuShmi#nneqvaina#M ~Mloqke prati#ShThitaq-mAdha#tte || 
praqjApa#ti-raqgni-ma#sRujata | 60 (10)

TB 1.1.8.3
so&Svoq vAro# BUqtvA parA#~gait | taM ~MvA#ravaqntIye#nAvArayata |
tad-vA#ravaqntIya#sya vAravantIyaqtvam | Syaiqtena# SyeqtI a#kuruta |
tacCyaiqtasya# Syaitaqtvam | yad-vA#ravaqntIya#-maBiqgAya#te | 
vAqraqyiqtvaivainaqM prati#ShThitaq-mAdha#tte | Syaiqtena# SyeqtI ku#rute || 
GaqrmaH Siraq itiq gAr.ha#patyaq-mAda#dhAti | 
saSI#r.ShANa-meqvainaq-mAdha#tte | 61 (10)

TB 1.1.8.4
upai#naqmutta#ro yaqj~jo na#mati || ruqdro vA eqShaH | yadaqgniH | 
sa A#dhIqyamA#na ISvaqro yaja#mAnasya paqSUn. hi(gm)si#toH |
saM pri#yaH paqSuBi#r BuvaqdityA#ha | paqSuBi#reqvainaq(gm)q saMpri#yaM karoti |
paqSUqnA-mahi(gm)#sAyai || CaqrdistoqkAyaq tana#yAya yaqcCetyA#ha |
AqSiSha#meqvaitA-mASA$ste || 
vAta#H prAqNa itya#nvAhAryaq-paca#nam | 62 (10)

TB 1.1.8.5
saprA#Na-meqvainaq-mAdha#tte || svaqdiqtaM toqkAyaq tana#yAya piqtuM paqcetyA#ha | 
anna#meqvAsmai$ svadayati || prAcIqmanu# praqdiSaqM prehi# viqdvAnityA#ha | 
viBa#ktireqvaina#yoqssA | athoq nAnA# vIryAveqvainau# kurute || 
Urja#M no dhehi dviqpadeq catu#Shpadaq ityA#ha | AqSiSha#meqvaitAmASA$ste || 
aqrka-ScakShuqrityA#-havaqnIya$m | aqrko vai deqvAnAqmanna$m | 63 (10)

TB 1.1.8.6
anna#meqvAva# rundhe || tena# me dIdiqhItyA#ha | sami#ndha eqvaina$m || 
AqnaqSe vyA#naSaq itiq trirudi#~ggayati | traya# iqme loqkAH | 
eqShve#vaina#M ~MloqkeShuq prati#ShThitaq-mAdha#tte || tat-tathAq na kAqrya$m | 
vI~ggi#taqma pra#tiShThitaq-mAda#dhIta | uqddhRutyaiq-vAdhAyA#-Biqmantriya#H | 
avI$~ggita-meqvainaqM prati#ShThitaq-mAdha#tte ( ) || 
viqrAT ca# svaqrAT caq yAste# agne SiqvAstaqnuvaq-
stABiqstvA &&da#dhaq ityA#ha | 
eqtA vA aqgneH SiqvAstaqnuva#H | tABi#reqvainaq(gm)q sama#d^^rdhayati || 
yAste# agne GoqrAstaqnuvaq stABi#raqmuM gaqcCeti# brUyAqdyaM dviqShyAt | 
tABi#reqvainaqM parA#BAvayati || 64 (15)
(loqko# - &sRujatainaq - mAdha#tte - &nvAhAryaqpaca#naM - deqvAnAqmanna# - menaqM prati#ShThitaqmAdha#tteq pa~jca# ca) (A8) 

1.1.9	anuvAkaM 9 - brahmaudanam
TB 1.1.9.1
SaqmIqgaqrBAdaqgniM ma#nthati | eqShA vA aqgner-yaqj~jiyA# taqnUH | 
tAmeqvAsmai# janayati || adi#tiH puqtrakA#mA | 
sAqddhyeByo# deqveByo$ brahmaudaqna-ma#pacat | tasyA# uqcCeSha#Na-madaduH | 
tat prAS~jA$t | sA reto#&dhatta | tasyai# dhAqtA cA$ryaqmA cA#jAyetAm | 
sA dviqtIya#-mapacat | 65 (10)

TB 1.1.9.2
tasyA# uqcCeSha#Na-madaduH | tat prAS~jA$t | sA reto#&dhatta | 
tasyai# miqtraScaq varu#NaScAjAyetAm | sA tRuqtIya#-mapacat | 
tasyA# uqcCeSha#Na-madaduH | tat prAS~jA$t | sA reto#&dhatta | 
tasyAq a(gm)Sa#Scaq Baga#ScAjAyetAm | sA ca#tuqrtha-ma#pacat | 66 (10)

TB 1.1.9.3
tasyA# uqcCeSha#Na-madaduH | tat prAS~jA$t | sA reto#&dhatta | 
tasyAq indra#Scaq viva#svA(gg)ScA-jAyetAm | braqhmauqdaqnaM pa#cati | 
reta# eqva tad-da#dhAti || prAS~ja#nti brAhmaqNA o#daqnam || 
yadAjya#-muqcCiShya#te | tena# saqmidhoq&ByajyAda#dhAti | 
uqcCeSha#NAqdvA adi#tIq reto#&dhatta | 67 (10)

TB 1.1.9.4
uqcCeSha#NAdeqva tad-reto# dhatte || asthiq vA eqtat | yath-saqmidha#H | 
eqtad-reta#H | yadAjya$m | yadAjye#na saqmidhoq&ByajyAqdadhA#ti | 
asthyeqva tad-reta#si dadhAti || tiqsra Ada#dhAti mithunaqtvAya# || 
iya#tIr Bavanti | praqjApa#tinA yaj~jamuqKenaq saMmi#tAH | 68 (10)

TB 1.1.9.5
iya#tIr Bavanti | yaqj~jaqpaqruShAq saMmi#tAH | iya#tIr Bavanti | 
eqtAvaqdvai puru#She vIqrya$m | vIqrya# saMmitAH || AqrdrA Ba#vanti | 
Aqrdrami#vaq hi reta#H siqcyate$ || citri#yasyASvaqtthasyAda#dhAti | 
ciqtrameqva Ba#vati || GRuqtava#tIBiq-rAda#dhAti | 69 (10)

TB 1.1.9.6
eqtadvA aqgneH priqyaM dhAma# | yad-GRuqtam | priqyeNaiqvainaqM dhAmnAq 
sama#d^^rdhayati | athoq teja#sA || gAqyaqtrIBi#r-brAhmaqNasyAda#ddhyAt | 
gAqyaqtraCa#ndAq vai brA$hmaqNaH | svasyaq Canda#saH pratyayanaqstvAya# | 
triqShTugBI#-rAjaqnya#sya | triqShTup Ca#ndAq vai rA#jaqnya#H | 
svasyaq Canda#saH pratyayanaqstvAya# | 70 (10)

TB 1.1.9.7
jaga#tIBiqr-vaiSya#sya | jaga#tI CandAq vai vaiSya#H | 
svasyaq Canda#saH pratyayanaqstvAya# || ta(gm) sa#M~MvathsaqraM go#pAyet | 
saqM~Mvaqthsaqra(gm) hi reto# hiqtaM ~Mvad^^rdha#te || 
yad-ye#na(gm) saM~Mvathsaqre nopaqname$t | saqmidhaqH punaqrAda#ddhyAt | 
reta# eqva taddhiqtaM ~Mvad^^rdha#mAnameti || 
na mAq(gm)qsa-ma#S~jIyAt | na striyaqmupe#yAt || 71 (10)

TB 1.1.9.8
yan mAq(gm)qsa-ma#S~jIqyAt | yathstriya#-mupeqyAt | nirvI$ryaH syAt | 
naina#maqgni-rupa#namet || Sva A#dhAqsyamA#no brahmaudaqnaM pa#cati | 
AqdiqtyA vA iqta u#ttaqmAH su#vaqrgaM ~MloqkamA#yann | 
te vA iqto yantaqM prati#nudante | eqte Kaluq vAvAdiqtyAH | 
yad-brA$hmaqNAH | taireqva saqtvaM ga#cCati | 72 (10)

TB 1.1.9.9
nainaqM prati#nudante || braqhmaqvAqdino# vadanti | kvA# saH | aqgniH kAqrya#H | 
yo$&smai praqjAM paqSUn pra#jaqnayaqtIti# | SalkaiqstA(gm) rAtri#maqgni-mi#ndhIta | 
tasmi#n-nupavyuqShamaqraNIq niShTa#pet | yatha#r.ShaqBAya# vASiqtA nyA#vicCAqyati# |
tAqdRugeqva tat || aqpoqdUhyaq BasmAqgniM ma#nthati | 73 (10)

TB 1.1.9.10
saiva sA&gneH santa#tiH || taM ma#thiqtvA prA~jcaqmuddha#rati | 
saqM~Mvaqthsaqrameqva tad-reto# hiqtaM praja#nayati || 
anA#hitaq-stasyAqgni-rityA#huH | 
yaH saqmidho&nA#dhAyAqgni-mA#dhaqtta iti# | 
tAH sa#M~Mvathsaqre puqrastAq-dAda#ddhyAt | 
saqM~MvaqthsaqrAdeqvaina#-mavaqruddhyA-dha#tte || 
yadi# saM~Mvathsaqre &nAdaqddhyAt | 
dvAqdaqSyA$M puqrastAq-dAda#ddhyAt | 
saqM~Mvaqthsaqra pra#timAq vai dvAda#Saq rAtra#yaH ( ) | 
saqM~MvaqthsaqrameqvAsyAhi#tA Bavanti || yadi# dvAdaqSyA$M nAdaqddhyAt | 
tryaqhe puqrastAqdAda#ddhyAt | Ahi#tA eqvAsya# Bavanti || 74 (14)
(dviqtIya#mapacac - catuqrthama#pacaq - dadi#tIq reto#&dhattaq - saMmi#tA - 
GRuqtava#tIBiqrAda#dhAti - rAjaqnya#H svasyaq Canda#saH pratyayanaqstvA - ye#yAd - gacCati - manthatiq - rAtra#ya ScaqtvAri# ca) (A9) 

1.1.10	anuvAkaM 10 - pa~jcAgnyAdhAnam 
TB 1.1.10.1
praqjApa#tiH praqjA a#sRujata | sa ri#ricAqno#&manyata | sa tapo#&tapyata | 
sa Aqtman vIqrya#-mapaSyat | tada#vad^^rdhata | 
tada#smAqth-saha#soqd^^rdhva-ma#sRujyata | sA viqrADa#Bavat | 
tAM de#vAsuqrA vya#gRuhNata | so$&bravIt praqjApa#tiH | mamaq vA eqShA | 75 (10)

TB 1.1.10.2
dohA# eqva yuqShmAkaqmiti# || sA tataqH prAcyuda#krAmat | 
tat praqjApa#tiqH parya#gRuhNAt | atha#rva piqtuM me# gopAqyeti# | 
sA dviqtIyaq-muda#krAmat | tat praqjApa#tiqH parya#gRuhNAt | 
narya# praqjAM me# gopAqyeti# | sA tRuqtIyaq-muda#krAmat | 
tat praqjApa#tiqH parya#gRuhNAt | Sa(gg)sya# paqSUn me# gopAqyeti# | 76 (10)

TB 1.1.10.3
sA ca#tuqrtha-muda#krAmat | tat praqjApa#tiqH parya#gRuhNAt | 
sapra#tha saqBAM me# gopAqyeti# | sA pa#~jcaqma-muda#krAmat | 
tat praqjApa#tiqH parya#gRuhNAt | ahe# buddhniyaq mantra#M me gopAqyeti# | 
aqgnIn. vAva sA tAn vya#kramata | tAn praqjApa#tiqH parya#gRuhNAt | 
atho# paq~gktimeqva || paq~gktirvA eqShA brA$hmaqNe pravi#ShTA | 77 (10)

TB 1.1.10.4
tAmAqtmano&dhiq nirmi#mIte | yadaqgni-rA#dhIqyate$ | 
tasmA#-deqtAva#ntoq-&gnayaq AdhI#yante | pA~gktaqM ~MvA iqda(gm) sarva$m | 
pA~gkte#naiqva pA~gkta(gg)# spRuNoti || atha#rva piqtuM me# gopAqyetyA#ha | 
anna#meqvai tena# spRuNoti | narya# praqjAM me# gopAqyetyA#ha | 
praqjAmeqvaitena# spRuNoti | Sa(gg)sya# paqSUn me# gopAqyetyA#ha | 78 (10)

TB 1.1.10.5
paqSUneqvaitena# spRuNoti | sapra#tha saqBAM me# gopAqyetyA#ha | 
saqBAmeqvaitene$ndriqya(gg) spRu#Noti | ahe# buddhniyaq mantra#M me gopAqyetyA#ha |
mantra#meqvai tenaq Sriya(gg)# spRuNoti || yada#nvAhAryaq-paca#ne&nvAhAqrya#M paca#nti | 
tenaq so$&syAqBIShTa#H prIqtaH | 
yad-gAr.ha#patyaq Ajya#madhiqSraya#ntiq saMpatnI$ryAqjaya#nti | 
tenaq so$&syAqBIShTa#H prIqtaH | yadA#havaqnIyeq juhva#ti | 79 (10)

TB 1.1.10.6
tenaq so$&syAqBIShTa#H prIqtaH | yathsaqBAyA$M ~Mviqjaya#nte | 
tenaq so$&syAqBIShTa#H prIqtaH | yadA#vasaqthe&nnaq(gm)q hara#nti | 
tenaq so$&syAqBIShTa#H prIqtaH | tathA$&syaq sarve$ prIqtA aqBIShTAq AdhI#yante || 
praqvaqsaqtha-meqShyanneqva-mupa#tiShTheq-taika#mekam | 
yathA$ brAhmaqNAya# gRuhevAqsine# pariqdAya# gRuqhAneti# | tAqdRugeqva tat || 
puna#rAqga-tyopa#tiShThate ( ) | sA BA#geyameqvaiShAqM tat | 
sA tata# Uqd^^rdhvA&&ro#hat | sA ro#hiqNya#Bavat | 
tad-ro#hiqNyai ro#hiNiqtvam | roqhiqNyA-maqgni-mAda#dhIta | 
sva eqvainaqM ~Myonauq prati#ShThitaq-mAdha#tte | Ruqddhnotye#nena || 80 (17) 
(eqShA - paqSUnme# gopAqyetiq - pravi#ShTA - 
paqSUnme# gopAqyetyA#haq - juhva#ti - tiShThate saqpta ca#) (A10) 

Prapaataka Korvai with starting Words of 1 to 10 Anuvaakams :- 
(brahmaq sandha#ttaqM - kRutti#kAq - sUddha#nti - dvAdaqSasu# - praqjApa#tir vAqco - de#vAsuqrAstadaqgnirnod - GaqrmaH Sira# - iqme vai - Sa#mIgaqrBAt - praqjApa#tiqH sa ri#ricAqnaH satapaqH sa Aqtman vIqrya#M daSa# ) 

Korvai with starting Words of 1, 11, 21 Series of Dasinees :-
(brahmaq sandha#ttaqM - tau diqvyA - vatho# SaqtvAMyaq - prAcye#ShAqM - ~Myaduqparyu#pariq - yath saqdyaH - so&Svoq vAro# BUqtvA - jaga#tIBiq raSI#tiH)

First and Last Word of First Prapaatakam :-
(brahmaq sandha#tta - mRuqddhnotye#nena)

|| hari#H oM ||

|| kRuShNa yajurvedIya taittirIya brAhmaNe prathamAShTake prathamaH prapAThakaH samAptaH ||
================================================
oM namaH paramAtmane, SrI mahAgaNapataye namaH
SrI guruByo namaH, haqriqH oM

1.2	prathamAShTake dvitIya prapAThakaH - gavAmayanabrAhmaNaM 

1.2.1	anuvAkaM 1 - AdhAnamantrAH pUrvaprapAThakaSeShaBUtAH

TB 1.2.1.1
uqddhaqnyamA#na-maqsyA a#meqddhyam | apa# pAqpmAnaqM ~Myaja#mAnasya hantu | 
SiqvA na#H santu praqdiSaqScata#sraH | SaM no# mAqtA pRu#thiqvI toka#sAtA ||
SaM no# deqvIraqBiShTa#ye | Apo# Bavantu pIqtaye$ | SaM ~MyoraqBi sra#vantu naH || 
vaiqSvAqnaqrasya# rUqpam | pRuqthiqvyAM pa#riqsrasA$ | 
syoqna-mAvi#Santu naH || 1 (10)

TB 1.2.1.2
yadiqdaM diqvo yadaqdaH pRu#thiqvyAH | saqMjaqj~jAqne roda#sI saMbaBUqvatu#H | 
UShA$n kRuqShNama#vatu kRuqShNamUShA$H | iqhoBayo$r yaqj~jiyaq-mAga#miShThAH || 
UqtIH ku#rvAqNo yat pRu#thiqvImaca#raH | guqhAqkAra#-mAKurUqpaM praqtItya# | 
tat teq nya#ktamiqha saqMBara#ntaH | SaqtaM jI#vema SaqradaqH savI#rAH || 
Urja#M pRuthiqvyA rasa#-mAqBara#ntaH | 
SaqtaM jI#vema Saqrada#H purUqcIH | 2 (10)

TB 1.2.1.3
vaqmrIBiq-ranu#vittaqM guhA#su | Srotra#M ta uqrvyaba#dhirA BavAmaH || 
praqjApa#ti sRuShTAnAM praqjAnA$m | kShuqdhopa#hatyai suviqtaM no# astu | 
upaqpraBi#nnaqmiShaq-mUrja#M praqjABya#H | sUda#M gRuqheByoq rasaqmABa#rAmi ||
yasya# rUqpaM biBra#diqmA-mavi#ndat | 
guhAq pravi#ShTA(gm) sariqrasyaq maddhye$ | tasyeqdaM ~Mviha#ta-mAqBara#ntaH | 
aCa#MbaTkAramaqsyAM ~Mvi#dhema || 3 (10)

TB 1.2.1.4
yat paqryapa#Syath sariqrasyaq maddhye$ | uqrvImapa#Syaq-jjaga#taH pratiqShThAm | 
tat puShka#rasyAqyata#nAqddhi jAqtam | paqrNaM pRu#thiqvyAH pratha#na(gm) harAmi || 
yABiqradRu(gm)#haqjjaga#taH pratiqShThAm | uqrvImiqmAM ~Mvi#Svajaqnasya# BaqrtrIm | 
tA na#H SiqvAH Sarka#rAH santuq sarvA$H || aqgne reta#Scaqndra(gm) hira#Nyam | 
aqdByaH saMBU#ta-maqmRuta#M praqjAsu# | tath saqMBara#nnuttaraqto niqdhAya# | 4 (10)

TB 1.2.1.5
aqtiq praqyacCaqM duri#tiM tareyam || aSvo# rUqpaM kRuqtvA yada#Svaqtthe &ti#ShThaH | 
saqM~MvaqthsaqraM deqveByo# niqlAya# | tatteq nya#ktamiqha saqMBara#ntaH | 
SaqtaM jI#vema SaqradaqH savI#rAH || UqrjaH pRu#thiqvyA addhyutthi#to&si | 
vana#spate Saqtava#l.Soq viro#ha | tvayA# vaqyamiShaqmUrjaqM mada#ntaH | 
rAqyaspoShe#Naq samiqShA ma#dema || gAqyaqtriqyA hriqyamA#Nasyaq yatte$ | 5 (10)

TB 1.2.1.6
paqrNamapa#tat tRuqtIya#syai diqvo&dhi# | so#&yaM paqrNaH so#mapaqrNAddhi jAqtaH | 
tato# harAmi somapIqthasyAva#-ruddhyai | deqvAnA$M brahmavAqdaM ~Mvada#tAqM ~Myat | 
uqpASRu#NoH suqSravAq vai Sruqto#&si | tatoq mAmAvi#Satu brahmavarcaqsam | 
tath saqMBaraq(gg)q stadava#rundhIya sAqkShAt || yayA# te sRuqShTasyAqgneH | 
heqtimaSa#mayat praqjApa#tiH | tAmiqmAma pra#dAhAya | 6 (10) 

TB 1.2.1.7
SaqmI(gm) SAntyai# harAmyaqham || yatte# sRuqShTasya# yaqtaH | 
vika#~gkataqM BA A$rCajjAtavedaH | tayA# BAqsA saMmi#taH | 
uqruM no# loqkamanuq praBA#hi || yatte# tAqntasyaq hRuda#yaqmAcCi#ndan jAtavedaH | 
maqrutoq&dBista#mayiqtvA | eqtatteq tada#SaqneH saMBa#rAmi | 
sAtmA# agneq sahRu#dayo Baveqha || 
citri#yAdaSvaqtthAth saMBRu#tA bRuhaqtya#H | 7 (10)

TB 1.2.1.8
SarI#ramaqBi sa(gg) skRu#tAH stha | praqjApa#tinA yaj~jamuqKenaq saMmi#tAH | 
tiqsras triqvRudBi#r mithuqnAH prajA$tyai || aqSvaqtthA-ddha#vyavAqhA-ddhi jAqtAm | 
aqgne staqnUM ~Myaqj~jiyAq(gm)q saMBa#rAmi | SAqntayo#ni(gm) SamIgaqrBam | 
aqgnayeq praja#nayiqtave$ || yo a#SvaqtthaH Sa#mIgaqrBaH | Aqruqrohaq tve sacA$ | 
taM te# harAmiq brahma#NA | 8 (10)

TB 1.2.1.9
yaqj~jiyai$H keqtuBi#H saqha || yaM tvA# saqmaBa#ran-jAtavedaH | 
yaqthAq SaqrIqraM BUqteShuq nya#ktam | sa saMBRu#taH sIda SiqvaH praqjABya#H | 
uqruM no# loqkamanu#neShi viqdvAn || pra veqdhase# kaqvayeq meddhyA#ya | 
vaco# vaqndAru# vRuShaqBAyaq vRuShNe$ | yato# BaqyamaBa#yaqM tanno# astu | 
ava# deqvAn. ya#jeq heDyAn# || saqmidhAq&gniM du#vasyata | 9 (10)

TB 1.2.1.10
GRuqtair bo#dhayaqtAti#thim | A&smi#n. haqvyA ju#hotana || 
upa# tvA&gne haqviShma#tIH | GRuqtAcI$ryantu haryata | juqShasva# saqmidhoq mama# || 
taM tvA# saqmidBi#ra~ggiraH | GRuqtena# vad^^rdhayAmasi | bRuqhacCo#cA yaviShThya || 
saqmiqddhyamA#naH prathaqmo nu dharma#H | samaqktuBi#rajyate viqSvavA#raH | 10 (10)

TB 1.2.1.11
SoqciShke#So GRuqtani#rNik-pAvaqkaH | suqyaqj~jo aqgnir yaqjathA#ya 
deqvAn || GRuqtapra#tIko GRuqtayo#niraqgniH | GRuqtaiH sami#ddho GRuqtamaqsyAnna$m | 
GRuqtaqpruSha#stvA saqrito# vahanti | GRuqtaM piban$th suqyajA# yakShi deqvAn || 
AqyuqrdA a#gne haqviSho# juShAqNaH | GRuqta pra#tIko GRuqtayo#niredhi | 
GRuqtaM pIqtvA madhuqcAruq gavya$m | piqteva# puqtramaqBi ra#kShatAdiqmam || 11 (10)

TB 1.2.1.12
tvAma#gne samidhAqnaM ~Mya#viShTha | deqvA dUqtaM ca#krire havyaqvAha$m | 
uqruqjraya#saM GRuqtayo#niq-mAhu#tam | tveqShaM cakShu#rdadhire codaqyanva#ti || 
tvAma#gne praqdivaq Ahu#taM GRuqtena# | suqmnAqyava#H suShaqmidhAq samI#dhire | 
sa vA#vRudhAqna oSha#dhIBirukShiqtaH | uqrujrayA(gm)#siq pArthi#vAq viti#ShThase || 
GRuqta pra#tIkaM ~Mva Ruqtasya# dhUr.qShada$m | 
aqgniM miqtranna sa#midhAqna Ru#~jjate | 12 (10)

TB 1.2.1.13
indhA#no aqkro viqdathe#Shuq dIdya#t | Suqkrava#rNAqmudu# no ya(gm)sateq dhiya$m || 
praqjA a#gneq saM~MvA#saya | ASA$Sca paqSuBi#H saqha | 
rAqShTrANya#smAq Adhe#hi | yAnyAsa$n^^th saviqtuH saqve || 
maqhI viqSpatnIq sada#ne Ruqtasya# | aqrvAcIq eta#M dharuNe rayIqNAm | 
aqntarva#tnIq janya#M jAqtave#dasam | 
aqddhvaqrANA$M janayathaH puroqgAm || 13 (10)

TB 1.2.1.14
Aro#hataM daqSataq(gm)q Sakva#rIqr mama# | RuqtenA$gnaq Ayu#ShAq varca#sA saqha | 
jyog jIva#ntaq utta#rAmuttarAq(gm)q samA$m | 
dar.Sa#maqhaM pUqrNamA#saM ~Myaqj~jaM ~MyathAq yajai$ || 
Rutvi#yavatI stho aqgnire#tasau | garBa#M dadhAthAqM te vA#maqhaM da#de | 
tath saqtyaM ~Myad vIqraM bi#BRuthaH | vIqraM ja#nayiqShyatha#H | 
te mat prAqtaH praja#niShyethe | te mAq prajA#teq praja#nayiqShyatha#H | 14 (10)

TB 1.2.1.15
praqjayA# paqSuBi#r-brahmavarcaqsena# suvaqrge loqke || anRu#tAth-saqtyamupai#mi | 
mAqnuqShA-ddaivyaq-mupai#mi | daivIqM ~MvAca#M ~MyacCAmi || Salkai#raqgnimi#ndhAqnaH | 
uqBau loqkau sa#nemaqham | uqBayo$r-loqkayor#. RuqddhvA | 
ati# mRuqtyuM ta#rAmyaqham || jAta#vedoq Buva#nasyaq reta#H | 
iqha si#~jcaq tapa#soq yajja#niqShyate$ | 15 (10)

TB 1.2.1.16
aqgnima#SvaqtthAdadhi# havyaqvAha$m | SaqmIqgaqrBA-jjaqnayaqnaq.yo ma#yoq BUH || 
aqyaM teq yoni#r. Ruqtviya#H | yato# jAqto aro#cathAH | 
taM jAqnanna#gnaq Aro#ha | athA# no vad^^rdhayA raqyim || 
ape#taq vItaq vi ca# sarpaqtAta#H | ye&traq stha pu#rAqNA ye caq nUta#nAH | 
adA#diqdaM ~Myaqmo#&vaqsAna#M pRuthiqvyAH | 
akra#nniqmaM piqtaro# loqkama#smai || 16 (10)

TB 1.2.1.17
aqgnerBasmA$syaqgneH purI#Shamasi || saqMj~jAna#masi kAmaqdhara#Nam | 
mayi# te kAmaqdhara#NaM BUyAt || saM ~Mva#H sRujAmiq hRuda#yAni | 
sa(gm) sRu#ShTaqM mano# astu vaH | sa(gm) sRu#ShTaH prAqNo a#stu vaH || 
saM ~MyA va#H priqyAstaqnuva#H | saMpriqyA hRuda#yAni vaH | 
AqtmA vo# astuq saMpri#yaH | saMpri#yA-staqnuvoq mama# || 17 (10)

TB 1.2.1.18
kalpe#tAqM dyAvA#pRuthiqvI | kalpa#ntAqmApaq oSha#dhIH | 
kalpa#ntAmaqgnayaqH pRutha#k | mamaq jyaiShThyA#yaq savra#tAH || 
ye$&gnayaqH sama#nasaH | aqntaqrA dyAvA#pRuthiqvI | 
vAsa#ntikAvRuqtU aqBi kalpa#mAnAH | indra#miva deqvA aqBi saM~Mvi#Santu || 
diqvastvA# vIqrye#Na | pRuqthiqvyai-ma#hiqmnA | 18 (10)

TB 1.2.1.19
aqntari#kShasyaq poShe#Na | saqrvapa#Suq-mAda#dhe || 
ajI#janan-naqmRutaqM martyA#saH | aqsreqmANa#M taqraNi#M ~MvIqDuja#mBam | 
daSaq svasA#ro aqgruva#H samIqcIH | pumA(gm)#saM jAqtamaqBi sa(gm)ra#BantAm || 
praqjApa#testvA prAqNenABiq prANi#mi | pUqShNaH poShe#Naq mahya$m | 
dIqrGAqyuqtvAya# SaqtaSA#radAya | 
Saqta(gm) SaqradByaq Ayu#Sheq varca#se | 19 (10)

TB 1.2.1.20
jIqvAtvai puNyA#ya || aqhaM tvada#smiq mada#siq tvameqtat | 
mamA#siq yoniqstavaq yoni#rasmi | mamaiqva sanvaha# haqvyAnya#gne | 
puqtraH piqtre lo#kaqkRu-jjA#tavedaH || prAqNe tvAq &mRutaqmAda#dhAmi | 
aqnnAqdamaqnnAdyA#ya | goqptAraqM guptyai$ || suqgAqr.qhaqpaqtyo viqdahaqnnarA#tIH | 
uqShasaqH Sreya#sIH SreyasIqr dadha#t | 20 (10)

TB 1.2.1.21
agne# saqpatnA(gm)# apaq bAdha#mAnaH | 
rAqyaspoShaq-miShaqmUrja#-maqsmAsu# dhehi || iqmA uq mAmupa#tiShThantuq rAya#H | 
AqBiH praqjABi#riqha saM ~Mva#seya | iqho iDA# tiShThatu viSvarUqpI | 
maddhyeq vaso$r dIdihi jAtavedaH || oja#seq balA#yaq tvodya#cCe | 
vRuSha#Neq SuShmAqyAyu#Sheq varca#se | saqpaqtnaqtUra#si vRutraqtUH | 
yaste# deqveShu# mahiqmA su#vaqrgaH | 21 (10)

TB 1.2.1.22
yasta# AqtmA paqSuShuq pravi#ShTaH | puShTiqryA te# manuqShye#Shu papraqthe | 
tayA# no agne juqShamA#Naq ehi# || diqvaH pRu#thiqvyAH paryaqntari#kShAt | 
vAtA$t paqSuByoq addhyoSha#dhIByaH | yatra#yatra jAtavedaH saM baqBUtha# | 
tato# no agne juqShamA#Naq ehi# || prAcIqmanu# praqdiSaqM prehi# viqdvAn | 
aqgnera#gne puqro a#gnir-Baveqha | 
viSvAq ASAq dIdyA#noq vi BA#hi | 22 (10)

TB 1.2.1.23
Urja#M no dhehi dviqpadeq catu#Shpade || anvaqgniruqShasAq-magra#-maKyat | 
anvahA#ni prathaqmo jAqtave#dAH | anuq sUrya#sya puruqtrA ca# raqSmIn | 
anuq dyAvA#pRuthiqvI Ata#tAna || vikra#masva maqhA(gm) a#si | 
veqdiqShan-mAnu#SheByaH | triqShu loqkeShu# jAgRuhi || 
yadiqdaM diqvo yadaqdaH pRu#thiqvyAH | 
saqM ~MviqdAqne roda#sI saM baBUqvatu#H | 23 (10)

TB 1.2.1.24
tayo$H pRuqShThe sI#datu jAqtave#dAH | SaqMBUH praqjABya#-staqnuve$ syoqnaH || 
prAqNaM tvAq&mRutaq Ada#dhAmi | aqnnAqdamaqnnAdyA#ya | goqptAraqM guptyai$ | 
yatte# Sukra SuqkraM ~Mvarca#H SuqkrA taqnUH | SuqkraM jyotiq-raja#sram | 
tena# me dIdihiq tenaq tvA&&da#dhe | aqgninA$&&gneq brahma#NA | 
AqnaqSe vyA#naSeq sarvaqmAyuqr vyA#naSe || 24 (10)

TB 1.2.1.25
narya# praqjAM me# gopAya | aqmRuqtaqtvAya# jIqvase$ | jAqtAM ja#niqShyamA#NAM ca | 
aqmRute# saqtye prati#ShThitAm || atha#rva piqtuM me# gopAya | rasaqmanna#miqhAyu#She | 
ada#bdhAqyo-&SI#tatano | avi#ShaM naH piqtuM kRu#Nu || 
Sa(gg)sya# paqSUn me# gopAya | dviqpAdoq ye catu#ShpadaH | 25 (10)

TB 1.2.1.26
aqShTASa#PAScaq ya iqhAgne$ | ye caika#SaPA ASuqgAH || 
sapra#tha saqBAM me# gopAya | ye caq saByA$H saBAqsada#H | 
tAni#ndriqyAva#taH kuru | sarvaqmAyuq-rupA#satAm || 
ahe#buddhniyaq mantra#M me gopAya | yamRuSha#yastraiviqdA viqduH | 
RucaqH sAmA#niq yajU(gm)#Shi | sA hi SrIraqmRutA# saqtAm || 26 (10)

TB 1.2.1.27
catu#H SiKaNDA yuvaqtiH suqpeSA$H | GRuqtapra#tIkAq Buva#nasyaq maddhye$ | 
maqrmRuqjyamA#nA mahaqte sauBa#gAya | mahya#M dhukShvaq yaja#mAnAyaq kAmAn# || 
iqhaiva santatra# saqto vo# agnayaH | prAqNena# vAqcA mana#sA biBarmi | 
tiqro mAq santaqmAyuqrmA prahA#sIt | jyoti#ShA vo vaiSvAnaqre-Nopa#tiShThe || 
paq~jcaqdhA&gnIn-vya#krAmat | viqrATth sRuqShTA praqjApa#teH ( ) | 
Uqd^^rdhvA&&ro#had-rohiqNI | yoni#raqgneH prati#ShThitiH || 27 (12) 
(viqSaqntuq naqH - puqruqcIr - vi#dhema - niqdhAyaq - yat te - &pra#dAhAya - bRuhaqtyo$ - brahma#NA - duvasyata - viqSvavA#ra - iqma - mRu#~jjate - puroqgAM - praja#nayiqShyatho# - janiqShyate$& - smaiq - mama# - mahiqmnA - varca#seq - dadha#th - suvaqrgo - BA#hi - saMbaBUqvatuq - rAyuqr vyA#naSeq - catu#ShpadaH - saqtAM - praqjApa#teqr dve ca#) (A1) 

1.2.2	 anuvAkaM 2-viShUvannAmakaM muKyamaha, taduBayapArSvavartIni catvAryahAni cocyante
TB 1.2.2.1
navaiqtAnyahA#ni Bavanti | navaq vai su#vaqrgA loqkAH | 
yadeqtAnyahA$-nyupaqyanti# | naqvasveqva tath su#vaqrgeShu# loqkeShu# saqtriNa#H 
pratiqtiShTha#nto yanti || aqgniqShToqmAH para#H sAmAnaH kAqryA# ityA#huH | 
aqgniqShToqmasa#MmitaH suvaqrgo loqka iti# | dvAda#SA-gniShToqmasya# stoqtrANi# | dvAda#Saq mAsA$H saM~MvathsaqraH || tat tanna sUrkShya$m | 
uqkthyA# eqva sa#ptadaqSAH para#H sAmAnaH kAqryA$H | 28 (10)

TB 1.2.2.2
paqSavoq vA uqkthAni# | paqSUqnAmava#-ruddhyai || 
viqSvaqjiqdaqBiqjitA#-vagniShToqmau || uqkthyA$H saptadaqSAH para#H sAmAnaH | 
te sa(gg)stu#tA viqrAja#maqBi saMpa#dyante | dve carcAqvati# ricyete | 
eka#yAq gaurati#riktaH | ekaqyA&&yu#rUqnaH | 
suqvaqrgo vai loqko jyoti#H | Urg viqrAT | 29 (10)

TB 1.2.2.3
suqvaqrgameqva tena# loqkamaqBi ja#yanti || yat paraq(gm)q rAtha#ntaram | 
tat pra#thaqme&ha#n-kAqrya$m | bRuqhad-dviqtIye$ | vaiqrUqpaM tRuqtIye$ | 
vaiqrAqjaM ca#tuqrthe | SAqkvaqraM pa#~jcaqme | raiqvaqta(gm) ShaqShThe | 
tadu# pRuqShTheByoq naya#nti || saqntana#ya eqte grahA# gRuhyante | 30 (10)

TB 1.2.2.4
aqtiqgrAqhyA$H para#H sAmasu | iqmAneqvaitair loqkAnth santa#nvanti || 
miqthuqnA eqte grahA# gRuhyante | aqtiqgrAqhyA$H para#H sAmasu | 
miqthuqnameqva tair yaja#mAnAq ava#rundhate || bRuqhat pRuqShThaM Ba#vati | 
bRuqhad vai su#vaqrgo loqkaH | bRuqhaqtaiva su#vaqrgaM ~MloqkaM ~Mya#nti || 
traqyaqstriq(gm)qSi nAmaq sAma# | mAddhya#ndineq pava#mAne Bavati | 31 (10)

TB 1.2.2.5
traya#stri(gm)Saqdvai deqvatA$H | deqvatA# eqvAva#rundhate || 
ye vA iqtaH parA$~jca(gm) saM~Mvathsaqra-mu#paq yanti# | 
na hai#naqM te svaqsti sama#S~juvate | athaq ye#&mutoq&rvA~jca#mupaq yanti# | 
te hai#na(gg) svaqsti sama#S~juvate | eqtadvA aqmutoq&rvA~jcaqmupa# yanti | 
yadeqvam | yo haq Kaluq vAva praqjApa#tiH | 
sa u# veqvendra#H ( ) | tadu# deqveByoq naya#nti || 32 (11)
(kAqryA#-viqrAD - gRu#hyanteq - pava#mAne BavaqtI - ndraq ekaM# ca) (A2)

1.2.3	 anuvAkaM 3 - viShuvaddine&tigrAhyaviSeShAH 
TB 1.2.3.1
santa#tiqrvA eqte grahA$H | yat para#H sAmAnaH | viqShUqvAn-di#vAkIqrtya$m | 
yathAq SAlA#yaiq pakSha#sI | eqva(gm) sa#M~Mvathsaqrasyaq pakSha#sI | 
yadeqtena gRuqhyerann# | viShU#cI saM~Mvathsaqrasyaq pakSha#sIq vyava#sra(gm) seyAtAm | 
ArtiqmArcCe#yuH | yadeqte gRuqhyante$ | 
yathAq SAlA#yaiq pakSha#sI maddhyaqmaM-~Mvaq(gm)qSamaqBi sa#mAqyacCa#ti | 33 (10)

TB 1.2.3.2
eqva(gm) sa#M~Mvathsaqrasyaq pakSha#sI divAkIqrtya#maqBi santa#nvanti | 
nArtiqmArcCa#nti || eqkaqviq(gm)qSa-maha#rBavati | SuqkrAgrAq grahA# gRuhyante | 
pratyutta#bdhyai sayaqtvAya# || sauqrya# eqtadaha#H paqSurAla#Byate | 
sauqryo#&tigrAqhyo# gRuhyate | aha#reqva rUqpeNaq sama#d^^rdhayanti | 
athoq ahna# eqvaiSha baqlir hri#yate || 
saqptai-tadaha#rati-grAqhyA# gRuhyante | 34 (10)

TB 1.2.3.3
saqpta vai SI#r.ShaqNyA$H prAqNAH | aqsAvA#diqtyaH Sira#H praqjAnA$m | 
SIqr.qShanneqva praqjAnA$M prAqNAn da#dhAti | tasmA$th^^saqpta SIqr.qShan prAqNAH || 
indro# vRuqtra(gm) haqtvA | asu#rAn parAqBAvya# | sa iqmA~MlloqkA-naqBya#jayat | 
tasyAqsau loqko&na#Bijita AsIt | taM ~MviqSvaka#rmA BUqtvA&Bya#jayat | 
yad-vai$SvakarmaqNo gRuqhyate$ | 35 (10)

TB 1.2.3.4
suqvaqrgasya# loqkasyAq-Biji#tyai || pra vA eqte$&smAl loqkA-ccya#vante | 
ye vai$SvakarmaqNaM gRuqhNate$ | AqdiqtyaSSvo gRu#hyate | iqyaM ~MvA adi#tiH | 
aqsyAmeqva prati#tiShThanti || aqnyo$nyo gRuhyete | 
viSvA$nyeqvAnyenaq karmA#Ni kurvAqNA ya#nti | aqsyAmaqnyenaq prati# tiShThanti || 
tAvA&pa#rAqd^^rdhAth sa#M~MvathsaqrasyAq-nyo$nyo gRuhyete ( ) || 
tAvuqBau saqha ma#hAvraqte gRu#hyete | yaqj~jasyaiqvAnta#M gaqtvA | 
uqBayo$r loqkayoqH prati# tiShThanti || aqrkya#muqkthaM Ba#vati | 
aqnnAdyaqsyA-va#ruddhyai || 36 (15) (saqmAqyacCa# - tyatigrAqhyA# gRuhyante - gRuqhyate# - saM~MvathsaqrasyAqnyo$nyo gRuhyeteq pa~jca# ca ) (A3)

1.2.4	 anuvAkaM 4 - tasminneva dine divAkIrtyanAmAni sAmAni 
TB 1.2.4.1
eqkaqviq(gm)qSa eqSha Ba#vati | eqtenaq vai deqvA e#kaviq(gm)qSena# | 
Aqdiqtyamiqta u#ttaqma(gm) su#vaqrgaM ~Mloqka-mAro#hayann | 
sa vA eqSha iqta e#kaviq(gm)qSaH | tasyaq daSAqvastAqdahA#ni | daSa# paqrastA$t | 
sa vA eqSha viqrAjyu#BaqyataqH prati#ShThitaH | 
viqrAjiq hi vA eqSha u#BaqyataqH prati#ShThitaH | tasmA#dantaqremau loqkau yann | 
sarve#Shu suvaqrgeShu# loqke-Shva#Biqtapa#nneti || 37 (10)

TB 1.2.4.2
deqvA vA A#diqtyasya# suvaqrgasya# loqkasya# | parA#co&tipAqdAda#biBayuH | 
taM Cando#BiradRu(gm) haqndhRutyai$ | deqvA vA A#diqtyasya# suvaqrgasya# loqkasya# | 
avA#co&vapAqdAda#biBayuH | taM paq~jcaBI# raqSmiBiq-ruda#vayann | 
tasmA#dekaviq(gm)qSe &haqn pa~jca# divAkIqrtyA#ni kriyante | 
raqSmayoq vai di#vAkIqrtyA#ni || ye gA#yaqtre | 
te gA#yaqtrIShUtta#rayoqH pava#mAnayoH | 38 (10)

TB 1.2.4.3
maqhAdi#vAkIrtyaq(gm)q hotu#H pRuqShTham | viqkaqrNaM bra#hmasAqmam | 
BAqso$&gniShToqmaH || athaiqtAniq parA#Ni | 
paraiqrvai deqvA A#diqtya(gm) su#vaqrgaM ~Mloqkama#pArayann | yadapA#rayann | 
tat parA#NAM paraqtvam | pAqraya#ntyenaqM parA#Ni | ya eqvaM ~Mveda# | 
athaiqtAniq sparA#Ni ( ) | sparaiqrvai deqvA A#diqtya(gm) su#vaqrgaM ~Mloqkama#spArayann | 
yadaspA#rayann | tath sparA#NA(gg) sparaqtvam | spAqraya#ntyenaq(gg)q sparA#Ni | 
ya eqvaM ~Mveda# || 39 (15) 
(eqtiq-pava#mAnayoqH-sparA#NIq pa~jca# ca) (A4)

1.2.5	 anuvAkaM 5 - paSavaH vaiShNavAdyA nava 
TB 1.2.5.1
apra#tiShThAqM ~MvA eqte ga#cCanti | yeShA(gm)# saM~Mvathsaqre&nAqpte&tha# | 
eqkAqdaqSinyAqpyate$ || vaiqShNaqvaM ~MvA#maqna-mAla#Bante | yaqj~jo vai viShNu#H | 
yaqj~jameqvAla#Banteq prati#ShThityai | aiqndrAqgna-mAla#Bante | 
iqndrAqgnI vai deqvAnAq-mayA#tayAmAnau | ye eqva deqvateq ayA#tayAmnI |
te eqvAla#Bante | 40 (10)

TB 1.2.5.2
vaiqSvaqdeqva-mAla#Bante | deqvatA# eqvAva#-rundhate | 
dyAqvAqpRuqthiqvyA$M dheqnu-mAla#Bante | dyAvA#pRuthiqvyoreqva prati# tiShThanti | 
vAqyaqvya#M ~MvaqthsamAla#Bante | vAqyureqvaiByo# yathA&&yataqnAd-deqvatAq ava#rundhe | 
AqdiqtyAmavi#M ~MvaqSA-mAla#Bante | iqyaM ~MvA adi#tiH | 
aqsyAmeqva prati# tiShThanti | maiqtrAqvaqruqNI-mAla#Bante | 41 (10)

TB 1.2.5.3
miqtreNaiqva yaqj~jasyaq svi#ShTa(gm) Samayanti | varu#Nenaq duri#ShTam | 
prAqjAqpaqtyaM tU#paqraM ma#hAvraqta Ala#Bante | prAqjAqpaqtyo#&tigrAqhyo# gRuhyate | 
aha#reqva rUqpeNaq sama#d^^rdhayanti | athoq ahna# eqvaiSha baqlir hri#yate | 
AqgneqyamAla#Banteq pratiq praj~jA$tyai || 
aqjaqpeqtvAn. vA eqte pUrvaiqrmAsaiqra-va#rundhate | 
yadeqte gaqvyAH paqSava# AlaqByante$ | 
uqBaye#ShAM paSUqnA-mava#ruddhyai ( ) || 42 (10)

TB 1.2.5.4
yadati#riktA-mekAdaqSinI#-mAqlaBe#rann | apri#yaqM BrAtRu#vya-maqByati#ricyeta | 
yad dvaudvau# paqSU saqmasye#yuH | kanI#yaq Ayu#H kurvIrann | 
yadeqte brAhma#NavantaH paqSava# AlaqByante$ | 
nApri#yaqM BrAtRu#vya-maqBya#tiqricya#te | na kanI#yaq Ayu#H kurvate || 43 (7) 
(te-eqvAla#Bante-maitrAvaruqNImAla#Baqnte-&va#ruddhyai-+saqpta ca#) (A5)

1.2.6	 anuvAkaM 6 - mahAvratam 
TB 1.2.6.1
praqjApa#tiH praqjAH sRuqShTvA vRuqtto#&Sayat | 
taM deqvA BUqtAnAq(gm)q rasaqM teja#H saqBRuntya# | tenai#namaBiShajyann | 
maqhAna#vavaqrtIti# | tan ma#hAvraqtasya# mahAvrataqtvam | maqhad-vraqtamiti# | 
tan ma#hAvraqtasya# mahAvrataqtvam | maqhaqto vraqtamiti# | 
tan ma#hAvraqtasya# mahAvrataqtvam || paq~jcaqviq(gm)qSaH stomo# Bavati | 44 (10)

TB 1.2.6.2
catu#rvi(gm)Sa-tyad^^rdhamAsaH saM~MvathsaqraH | 
yad vA eqtasmin$th saM~Mvathsaqre &dhiqprAjA#yata | 
tadanna#M pa~jcaviq(gm)qSa-ma#Bavat || maqddhyaqtaH kri#yate | 
maqddhyaqto hyanna#maSiqtaM dhiqnoti# | atho# maddhyaqta eqva praqjAnAqmUrgdhI#yate || 
athaq yadvA iqdama#ntaqtaH kriqyate$ | tasmA#dudaqnte praqjAH same#dhante | 
aqntaqtaH kri#yate praqjana#nAyaiqva || triqvRucCiro# Bavati | 45 (10)

TB 1.2.6.3
treqdhAq viqhiqta(gm) hi Sira#H | loma# CaqvIrasthi# || parA#cA stuvanti | 
tasmAqt tath saqdRugeqva | na medyaqto&nu# medyati | na kRuSyaqto&nu# kRuSyati || 
paq~jcaqdaqSo$&nyaH paqkSho Ba#vati | saqptaqdaqSo$&nyaH | 
tasmAqd-vayA(gg)#sya-nyataqramaqd^^rdhamaqBi paqryAva#rtante | 
aqnyaqtaqratoq hi tad-garI#yaH kriqyate$ || 46 (10)

TB 1.2.6.4
paq~jcaqviq(gm)qSa AqtmA Ba#vati | tasmA$n-maddhyaqtaH paqSavoq vari#ShThAH || 
eqkaqviq(gm)qSaM pucCa$m | dviqpadA#su stuvantiq prati#ShThityai || 
sarve#Na saqha stu#vanti | sarve#Naq hyA$tmanA$&&tmaqnvI | 
saqhotpata#nti || ekai#kAq-mucCi(gm)#Shanti | 
Aqtmann. hya~ggA#ni baqddhAni# || 
na vA eqtenaq sarvaqH puru#ShaH | 47 (10)

TB 1.2.6.5
yadiqta i#toq lomA#ni daqto naqKAn | paqriqmAda#H kriyante | 
tAnyeqva tenaq pratyu#pyante || audu#mbaraqstalpo# Bavati | 
UrgvA anna#muduqmbara#H | Uqrja eqvAnnAdyaqsyA-va#ruddhyai || 
yasya# talpaqsadyaq-mana#Bijitaq(gg)q syAt | sa deqvAnAq(gm)q sAmya#kShe | 
taqlpaqsadya#-maqBija#yAqnItiq talpa#mAq-ruhyod-gA#yet | 
taqlpaqsadya#-meqvABija#yati | 48 (10)

TB 1.2.6.6
yasya# talpaqsadya#-maqBiji#taq(gg)q syAt | sa deqvAnAq(gm)q sAmya#kShe | 
taqlpaqsadyaqM mA parA#jeqShItiq talpa#-mAqruhyod-gA#yet | 
na ta#lpaqsadyaqM parA#jayate || pleq~gKe Sa(gm)#sati | mahoq vai pleq~gKaH | 
maha#sa eqvAnnAdyaqsyA-va#ruddhyai || deqvAqsuqrAH saM~Mya#ttA Asann | 
ta A#diqtye vyAya#cCanta | taM deqvAH sama#jayann | 49 (10)

TB 1.2.6.7
brAqhmaqNaSca# SUqdraSca# carmakaqrte vyAya#cCete | daivyoq vai varNo$ brAhmaqNaH | 
aqsaqrya#H SUqdraH | iqme#&rAth suriqme su#BUqta-ma#kraq-nnitya#nyataqro brU#yAt | 
iqma u#dvAsIkAqriNa# iqme du#rBUqta-ma#kraqnnitya#nyataqraH | 
yadeqvaiShA(gm)# sukRuqtaM ~MyA rAddhi#H | tada#nyataqro#-&BiSrI#NAti | 
yadeqvaiShA$M duShkRuqtaM ~MyA&rA$ddhiH | tada#nyataqro-&pa#hanti | 
brAqhmaqNaH saM ja#yati ( ) | 
aqmumeqvAdiqtyaM BrAtRu#vyasyaq saM~Mvi#ndante || 50 (11)
(Baqvaqtiq - Baqvaqtiq - kriqyateq - puru#Sho - jayatya - jaya - ~jjayaqtyeka#M ca) (A6)

Prapaataka Korvai with starting Words of 1 to 6 Anuvaakams :- 
(uqddhyaqnyamA#naqM - navaiqtAniq - santa#ti - rekaviq(gm)qSa eqSho - &pra#tiShThAM - praqjApa#tir vRuqttaH ShaT )

Korvai with starting Words of 1, 11, 21 Series of dasinees :-
(uqddhaqnyamA#na(gm) - SoqciShkeqSo - &gne# saqpatnA# - natigrAqhyA# - vaiSvadeqvamAla#Bante pa~jcAqSat )

First and Last Word of Second Prapaatakam :-
 (uqddhaqnyamA#naq(gm)q - saM~Mvi#ndante )

 || hari#H oM ||

|| kRuShNa yajurvedIya taittirIya brAhmaNe prathamAShTake dvidIyaH prapAThakaH samAptaH ||
===============================

oM namaH paramAtmane, SrI mahAgaNapataye namaH
SrI guruByo namaH, haqriqH oM

1.3	prathamAShTake tRutIya prapAThakaH - vAjapeyabrAhmaNaM

1.3.1	anuvAkaM 1 - punarAdheyaSeShaH AjyaBAgayorviSeShaH 

TB 1.3.1.1
deqvAqsuqrAH saM ~Mya#ttA Asann | te deqvA vi#jaqya-mu#paqyanta#H | 
aqgnIShoma#yo-stejaqsvinI$staqnUH saM nya#dadhata | iqdamu# no BaviShyati | 
yadi# no jeqShyantIti# | tenAqgnIShomAq-vapA$krAmatAm | te deqvA viqjitya# | 
aqgnIShomAq-vanvai$cCann | te$&gni-manva#vindan-nRuqtuShUth sa#nnam | 
tasyaq viBa#ktIBi-stejaqsvinI$staqnU-ravA#rundhata | 1 (10)

TB 1.3.1.2
te somaq-manva#vindann | tama#Gnann | tasya# yathA&Biqj~jAya#m taqnUr vya#gRuhNata | 
te grahA# aBavann | tad-grahA#NAM grahaqtvam | 
yasyaiqvaM ~MviqduShoq grahA# gRuqhyante$ | tasyaq tve#va gRu#hIqtAH || 
nAnA$gneyaM punarAqdheye# kuryAt | 
yadanA$gneyaM punarAqdheye# kuqryAt | vyRu#ddhameqva tat | 2 (10)

TB 1.3.1.3
anA$gneyaqM ~MvA eqtat kri#yate | 
yath saqmidhaq-stanUqnapA#tamiqDo baqr.qhir-ya#jati || 
uqBAvA$gneqyA-vAjya#BAgau syAtAm || anA$jyaBAgau-Bavataq ityA#huH | 
yaduqBAvA$gneqyAvaqnva~jcAqviti# | aqgnayeq pava#mAnAqyotta#raH syAt | 
yat pava#mAnAya | tenAjya# BAgaH | tena# sauqmyaH || 
budha#nvatyAgneqya-syAjya#-BAgasya puro&nuvAqkyA# Bavati | 3 (10)

TB 1.3.1.4
yathA# suqptaM boqdhaya#ti | tAqdRugeqva tat || 
aqgninya#ktAH patnI saM~MyAqjAnAqmRuca#H syuH | tenA$gneqya(gm) sarva#M Bavati || 
eqkaqdhA te#jaqsvinI$M deqvatAq-mupaiqtItyA#huH | saina#mISvaqrA praqdahaq iti# || 
neti# brUyAt | praqjana#naqM ~MvA aqgniH | praqjana#na-meqvopaiqtIti# || 
kRuqtaya#juqH saMBRu#ta saMBAraq ityA#huH | 4 (10)

TB 1.3.1.5
na saqMBRutyA$H saMBAqrAH | na yaju#H kAqrya#miti# || athoq Kalu# | 
saqMBRutyA# eqva sa#MBAqrAH | kAqrya#M ~Myaju#H | puqnaqrAqdheya#syaq samRu#ddhyai || 
teno#pAq(gm)qSu praca#rati | eShya# ivaq vA eqShaH | yat pu#na-rAqdheya#H | 
yatho#pAq(gm)qSu naqShTamiqcCati# | 5 (10)

TB 1.3.1.6
tAqdRugeqva tat || uqccaiH svi#ShTaqkRutaqmuth sRu#jati | 
yathA# naqShTaM ~MviqtvA prAhAqyamiti# | tAqdRugeqva tat || 
eqkaqdhA te#jaqsvinI$M deqvatAqmupaiqtItyA#huH | saina#mISvaqrA praqdahaq iti# | 
tattathAq nopai#ti | praqyAqjAqnUqyAqjeShveqva viBa#ktIH kuryAt | 
yaqthAqpUqrva-mAjya#BAgauq syAtA$m | eqvaM pa#tnI saM~MyAqjAH ( ) | 6 (10)

TB 1.3.1.7
tad-vai$SvAnaqrava#t-praqjana#navattaraq-mupaiqtIti# || tadA#huH | vyRu#ddhaqM ~MvA eqtat | 
anA$gneyaqM ~MvA eqtat kri#yataq iti# || neti# brUyAt | 
aqgniM pra#thaqmaM ~MviBa#ktInAM ~Myajati | aqgnimu#ttaqmaM pa#tnI sam~MyAqjAnA$m | 
tenA$gneqyam | tenaq samRu#ddhaM kriyataq iti# || 7 (9)
(aqruqndhaq - taiqva tad - Ba#vatiq - saMBRu#tasaMBAraq ityA#hu - riqcCati# - patnIsam~MyAqjA - +nava# ca) ( A1)

1.3.2	 anuvAkaM 2 - vAjapeyasya vidhiH 
TB 1.3.2.1
deqvA vai yathAqdar.Sa#M ~Myaqj~jAnAha#ranta | yo$&gniShToqmam | 
ya uqkthya$m | yo#&tirAqtram | te saqhaiva sarve# vAjaqpeya#-mapaSyann | te | 
aqnyo$nyasmaiq nAti#ShThanta | aqhamaqnena# yajAq iti# | te$&bruvann | 
Aqjimaqsya dhA#vAqmeti# | 8 (10)

TB 1.3.2.2
tasmi#n-nAqjima#dhAvann | taM bRuhaqspatiq-ruda#jayat | tenA#yajata | 
sa svArA$jya-magacCat | tamindro$&bravIt | mAmaqnena# yAjaqyeti# | 
tenendra#-mayAjayat | so&gra#M deqvatA#nAqM paryai$t | 
aga#cCaqth-svArA$jyam | ati#ShThantAsmaiq jyaiShThyA#ya || 9 (10)

TB 1.3.2.3
ya eqvaM ~MviqdvAn. vA#jaqpeye#naq yaja#te | gacCa#tiq svArA$jyam | 
agra(gm)# samAqnAnAqM parye#ti | tiShTha#nte&smaiq jyaiShThyA#ya || 
sa vA eqSha brA$hmaqNasya# caiqva rA#jaqnya#sya ca yaqj~jaH || 
taM ~MvA eqtaM ~MvA#jaqpeyaq ityA#huH | vAqjApyoq vA eqShaH | 
vAjaq(gg)q hye#tena# deqvA aiPsann# || somoq vai vA#jaqpeya#H | 
yo vai soma#M ~MvAjaqpeyaqM ~Mveda# | 10 (10)

TB 1.3.2.4
vAqjye#vaina#M pIqtvA Ba#vati | A&sya# vAqjI jA#yate || 
annaqM ~Mvai vA#jaqpeya#H | ya eqvaM ~Mveda# | attyanna$m | 
A&syA$nnAqdo jA#yate || brahmaq vai vA#jaqpeya#H | ya eqvaM ~Mveda# | 
attiq brahmaqNA&nna$m | A&sya# braqhmA jA#yate || 11 (10)

TB 1.3.2.5
vAgvai vAja#sya prasaqvaH | ya eqvaM ~Mveda# | kaqroti# vAqcA vIqrya$m | 
aina#M ~MvAqcA ga#cCati | api#vatIqM ~MvAca#M ~Mvadati || 
praqjApa#tir deqveByo# yaqj~jAn vyAdi#Sat | sa Aqtman vA#jaqpeya#-madhatta | 
taM deqvA a#bruvann | eqSha vAva yaqj~jaH | yad-vA#jaqpeya#H | 12 (10)

TB 1.3.2.6
apyeqva no&trAqstviti# | teBya# eqtA ujji#tIqH prAya#cCat || 
tA vA eqtA ujji#tayoq vyAKyA#yante | yaqj~jasya# sarvaqtvAya# | 
deqvatA#nAq-mani#rBAgAya || deqvA vai brahma#NaqScAnna#sya caq Sama#laqmapA$Gnann | 
yad-brahma#NaqH Sama#laqmAsI$t | sA gAthA# nArASaq(gg)qsya# Bavat | 
yadanna#sya | sA surA$ || 13 (10)

TB 1.3.2.7
tasmAqd-gAya#taSca maqttasya# caq na pra#tiqgRuhya$m | 
yat pra#tigRuhNIqyAt | Sama#laqM prati#gRuhNIyAt || sarvAq vA eqtasyaq vAco &va#ruddhAH | 
yo vA#japeyayAqjI | yA pRu#thiqvyAM ~MyA&gnau yA ra#thantaqre | 
yA&ntari#kSheq yA vAqyau yA vA#madeqvye | yA diqvi yA&&diqtye yA bRu#haqti | 
yA&Psu yauSha#dhIShuq yA vanaqspati#Shu || 
tasmA$d vAjapeyayAqjyArtvi#jInaH ( ) | 
sarvAq hya#syaq vAco &va#ruddhAH || 14 (11) 
(dhAqvAqmetiq - jyaiShThyA#yaq - veda# - braqhmA jA#yate-vAjaqpeyaqH-surA-&&rtvi#jInaq ekaM# ca ) (A2)

1.3.3	 anuvAkaM 3 - tasyagrahaviSeShAH 
TB 1.3.3.1
deqvA vai yadaqnyair-grahai$r-yaqj~jasyaq nAvAru#ndhata | 
tada#tigrAqhyai#-ratiqgRuhyA-vA#rundhata | tada#tigrAqhyA#NA-matigrAhyaqtvam || 
yada#tigrAqhyA# gRuqhyante$ | yadeqvAnyair-grahai$r yaqj~jasyaq nAva#ruqndhe | 
tadeqva taira#tiqgRuhyA-va#rundhe || pa~jca# gRuhyante | pA~gkto# yaqj~jaH | 
yAvA#neqva yaqj~jaH | tamAqptvA &va#rundhe || 15 (10)

TB 1.3.3.2
sarva# aiqndrA Ba#vanti | eqkaqdhaiva yaja#mAna indriqyaM da#dhati || 
saqptada#Sa prAjApaqtyA grahA# gRuhyante | saqptaqdaqSaH praqjApa#tiH | 
praqjApa#teq-rAptyai$ || eka#yaqrcA gRu#hNAti | eqkaqdhaiva yaja#mAne vIqrya#M dadhAti || 
soqmaqgraqhA(gg)Sca# surAgraqhA(gg)Sca# gRuhNAti | 
eqtad vai deqvAnA$M paraqmamanna$m | yath soma#H | 16 (10)

TB 1.3.3.3
eqtan ma#nuqShyA#NAm | yath surA$ | 
paqraqmeNaiqvAsmA# aqnnAdyeqnAva#ra-maqnnAdyaq-mava#rundhe || 
soqmaqgraqhAn gRu#hNAti | brahma#Noq vA eqtat teja#H | yath soma#H | 
brahma#Na eqva teja#sAq tejoq yaja#mAne dadhAti | 
suqrAqgraqhAn gRu#hNAti | anna#syaq vA eqtacCama#lam | yath surA$ | 17 (10)

TB 1.3.3.4
anna#syaiqva Sama#lenaq Sama#laqM ~Myaja#mAnAq-dapa#hanti || 
soqmaqgraqhA(gg)Sca# surAgraqhA(gg)Sca# gRuhNAti | pumAqnq. vai soma#H | 
strI surA$ | tan mi#thuqnam | miqthuqnameqvAsyaq tad-yaqj~je ka#roti praqjana#nAya | 
AqtmAna#meqva so#magraqhaiH spRu#Noti | jAqyA(gm) su#rA graqhaiH | 
tasmA$d-vAjapeyayAqjya#muShmi#~Mlloqke striyaq(gm)q saMBa#vati | 
vAqjaqpeyA#-Bijitaq(gg)q hya#sya || 18 (10)

TB 1.3.3.5
pUrve# somagraqhA gRu#hyante | apa#re surAgraqhAH | 
puqroqkSha(gm) so#magraqhAnth- sA#dayati | paqScAqdaqkSha(gm) su#rAgraqhAn | 
pAqpaqvaqsyaqsasyaq vidhRu#tyai || eqSha vai yaja#mAnaH | yath soma#H | 
annaq(gm)q surA$ | soqmaqgraqhA(gg)Sca# surAgraqhA(gg)Scaq vyati#Shajati | 
aqnnAdye#naiqvainaqM ~Mvyati#Shajati || 19 (10)

TB 1.3.3.6
saqMpRuca#H sthaq saM mA# BaqdreNa# pRuq~gktetyA#ha | annaqM ~Mvai Baqdram | 
aqnnAdye#naiqvainaq(gm)q sa(gm)sRu#jati || anna#syaq vA eqtacCama#lam | 
yath surA$ | pAqpmevaq Kaluq vai Sama#lam | 
pAqpmanAq vA e#nameqtacCama#lenaq vyati#Shajati | 
yath so#magraqhA(gg)Sca# surAgraqhA(gg)Sca# vyatiqShaja#ti || 
viqpRuca#H sthaq vi mA# pAqpmanA# pRuq~gktetyA#ha | 
pAqpmanaiqvainaq(gm)q Sama#lenaq vyAva#rtayati | 20 (10)

TB 1.3.3.7
tasmA$d vAjapeyayAqjI pUqto meddhyo# dakShiqNya#H || prA~guddra#vati somagraqhaiH | 
aqmumeqva tair loqka-maqBija#yati | praqtya~gKsu#rA graqhaiH | 
iqmameqva tair loqka-maqBija#yati || prati#ShThanti somagraqhaiH | 
yAva#deqva saqtyam | tena# sUyate || vAqjaqsRudBya#H surAgraqhAn. ha#ranti | 
anRu#tenaiqva viSaq(gm)q sa(gm)sRu#jati ( ) || 
hiqraqNyaqpAqtraM madho$H pUqrNaM da#dAti | maqdhaqvyo#&sAqnIti# || 
eqkaqdhA braqhmaNaq upa# harati | 
eqkaqdhaiva yaja#mAnaq Ayuqstejo# dadhAti || 21 (14) 
(AqptvA&va#rundheq - somaqH - Sama#laqM yath surAq - hya#-syainaqM ~Mvyati#Shajatiq - vyAva#rtayati - sRujati caqtvAri# ca ) (A3) 

1.3.4	 anuvAkaM 4 - paSavaH saptadaSa 
TB 1.3.4.1
braqhmaqvAqdino# vadanti | nAgni#ShToqmo nokthya#H | 
na Sho#DaqSI nAti#rAqtraH | athaq kasmA$d vAjaqpeyeq sarve# yaj~jakraqtavo&va#ruddhyantaq iti# | 
paqSuBiqriti# brUyAt || AqgneqyaM paqSumAla#Bate | aqgniqShToqmameqva tenAva#rundhe | 
aiqndrAqgnenoqkthya$m | aiqndreNa# ShoDaqSina#H stoqtram | 
sAqraqsvaqtyA-&ti#rAqtram | 22 (10)

TB 1.3.4.2
mAqruqtyA bRu#haqtaH stoqtram | eqtAva#ntoq vai ya#j~jakraqtava#H | 
tAn paqSuBi#reqvA-va#rundhe || AqtmAna#meqva spRu#No-tyagniShToqmena# | 
prAqNAqpAqnA-vuqkthye#na | vIqrya(gm)# ShoDaqSina#H stoqtreNa# | 
vAca#-matirAqtreNa# | praqjAM bRu#haqtaH stoqtreNa# | 
iqmameqva loqkamaqBi ja#yatyagniShToqmena# | 
aqntari#kSha-muqkthye#na | 23 (10)

TB 1.3.4.3
suqvaqrgaM ~Mloqka(gm) Sho#DaqSina#H stoqtreNa# | 
deqvaqyAnA#neqva paqtha Aro#ha-tyatirAqtreNa# | 
nAka(gm)# rohati bRuhaqtaH stoqtreNa# | 
teja# eqvAtman dha#tta Agneqyena# paqSunA$ | ojoq bala#maindrAqgnena# | 
iqndriqya-maiqndreNa# | vAca(gm)# sArasvaqtyA | 
uqBAveqva de#valoqkaM ca# manuShyaloqkaM cAqBija#yati mAruqtyA vaqSayA$ || 
saqptada#Sa prAjApaqtyAn paqSUnAla#Bate | saqptaqdaqSaH praqjApa#tiH | 24 (10)

TB 1.3.4.4
praqjApa#teqrAptyai$ || SyAqmA eka#rUpA Bavanti | 
eqvami#vaq hi praqjApa#tiqH samRu#ddhyai || tAn parya#gnikRutAq-nuthsRu#jati || 
maqruto# yaqj~jama#jiGA(gm)san praqjApa#teH | 
teBya# eqtAM mA#ruqtIM ~MvaqSAmAla#Bata | tayaiqvainA#-naSamayat || 
mAqruqtyA praqcarya# | eqtAnth saMj~ja#payet |
maqruta# eqva Sa#mayiqtvA | 25 (10)

TB 1.3.4.5
eqtaiH praca#rati | yaqj~jasyAGA#tAya || eqkaqdhA vaqpA ju#hoti | 
eqkaqdeqvaqtyA# hi | eqte | atho# ekaqdhaiva yaja#mAne vIqrya#M dadhAti || 
naiqvAqreNa# saqptada#SaSarAve-Naiqtar.hiq praca#rati | eqtat pu#roDASAq hye#te | 
atho# paSUqnAmeqva Ciqdramapi#dadhAti || sAqraqsvaqtyottaqmayAq praca#rati ( ) | 
vAg vai sara#svatI | tasmA$t prAqNAnAqM ~MvAgu#ttaqmA | 
atho$ praqjApa#tAveqva yaqj~jaM prati#ShThApayati | 
praqjApa#tiqrq. hi vAk || apa#nnadatI Bavati | 
tasmA$n-manuqShyA$H sarvAqM ~MvAca#M ~Mvadanti || 26 (16)
(aqtiqrAqtra - maqntari#kShamuqkthye#na - praqjApa#tiH - Samayiqtvot - taqmayAq praca#ratiq ShaT ca#) (A4) 

1.3.5	 anuvAkaM 5 - rathayAjanam 
TB 1.3.5.1
sAqviqtraM ju#hotiq karma#NaH karmaNaH puqrastA$t || 
kastad-veqdetyA#huH | yad-vA#jaqpeya#syaq pUrvaqM ~Myadapa#raqmiti# | 
saqviqtRupra#sUta eqva ya#thApUqrvaM karmA#Ni karoti || 
sava#ne savane juhoti | Aqkrama#Nameqva tath setuqM ~Myaja#mAnaH kurute | 
suqvaqrgasya# loqkasyaq sama#ShTyai || 
vAqcaspatiqr-vAca#maqdya sva#dAti naq ityA#ha | 
vAgvai deqvAnA$M puqrA&nna#mAsIt | 
vAca#meqvAsmAq anna(gg)# svadayati || 27 (10)

TB 1.3.5.2
indra#syaq vajro#&siq vArtra#Gnaq itiq ratha#muqpAva#haratiq viji#tyai || 
vAja#syaq nu pra#saqve mAqtara#M maqhImityA#ha | yaccaiqveyam | yaccAqsyAmadhi# | 
tadeqvA-va#rundhe | athoq tasmi#nneqvoBayeq&BiShi#cyate || 
aqPsva#ntaraq-mRuta#maqPsu Be#ShaqjamityaSvA$n palpUlayati | 
aqPsu vA aSva#syaq tRutI#yaqM pravi#ShTam | tada#nuqvenaqnvava#plavate | 
yadaqPsu pa#lpUqlaya#ti | 28 (10)

TB 1.3.5.3
yadeqvAsyAqPsu pravi#ShTam | tadeqvAva#rundhe || 
baqhu vA aSvo#-&meqddhya-mupa#gacCati | yadaqPsu pa#lpUqlaya#ti | 
meddhyA#neqvainA$n karoti || vAqyurvA$ tvAq manu#rvAq tvetyA#ha | 
eqtA vA eqtaM deqvatAq agreq aSva#mayu~jjann | tABi#reqvainAn#. yunakti | 
saqvasyojji#tyai || 	yaju#ShA yunaktiq vyAvRu#ttyai || 29 (10)

TB 1.3.5.4
apA$M na pAdASuhemaqnnitiq saMmA$rShTi | meddhyA#neqvainA$n karoti | 
athoq stautyeqvainA#nAqji(gm) sa#riShyaqtaH || viqShNuq kraqmAn kra#mate | 
viShNu#reqva BUqtvemA~MlloqkA-naqBija#yati || vaiqSvaqdeqvo vai ratha#H | 
aq~gkau nyaq~gkAvaqBitoq rathaqM ~MyAvityA#ha | 
yA eqva deqvatAq ratheq pravi#ShTAH | tABya# eqva nama#skaroti | Aqtmano&nA$rtyai ( ) || 
aSa#marathaM BAvuko&syaq ratho# Bavati | ya eqvaM ~Mveda# || 30 (12) 
(svaqdaqyaqtiq - paqlpUqlaya#tiq - vyAvRu#ttyAq - anA$rtyaiq dve ca#) (A5)

1.3.6	 anuvAkaM 6 - rathadhAvanam
TB 1.3.6.1
deqvasyAqha(gm) sa#viqtuH pra#saqve bRuhaqspati#nA vAjaqjitAq vAja#M jeShaqmityA#ha | 
saqviqtRupra#sUta eqva brahma#NAq vAjaqmujja#yati || 
deqvasyAqha(gm) sa#viqtuH pra#saqve bRuhaqspati#nA vAjaqjitAq var.Shi#ShThaqM nAka(gm)# ruheyaqmityA#ha | 
saqviqtRupra#sUta eqva brahma#NAq var.Shi#ShThaqM nAka(gm)# rohati || 
cAtvA#le rathacaqkraM nimi#ta(gm) rohati | 
atoq vA a~ggi#rasa uttaqmAH su#vaqrgaM ~MloqkamA#yann | 
sAqkShAdeqva yaja#mAnaH suvaqrgaM ~Mloqkame#ti || 
Ave$ShTayati | vajroq vai ratha#H | vajre#Naiqva diSoq&Bija#yati || 31 (10)

TB 1.3.6.2
vAqjinAq(gm)q sAma# gAyate | annaqM ~Mvai vAja#H | anna#meq-vAva#rundhe || 
vAqco varShma# deqveByo&pA$krAmat | tad-vanaqspatIqn prAvi#Sat | 
saiShA vAg-vanaqspati#Shu vadati | yA du#nduqBau | 
tasmA$d-dunduqBiH sarvAq vAcoti# vadati || duqnduqBInth saqmAGna#nti | 
paqraqmA vA eqShA vAk | 32 (10)

TB 1.3.6.3
yA du#nduqBau | paqraqmayaiqva vAqcA&va#rAqM ~MvAcaqma-va#rundhe | 
atho# vAqca eqva varShmaq yaja#mAqno &va#rundhe || 
indrA#yaq vAca#M ~MvadaqtendraqM ~MvAja#M jApayaqtendroq vAja#majayiq-dityA#ha | 
eqSha vA eqtar.hIndra#H | yo yaja#te | yaja#mAna eqva vAjaqmujja#yati || 
saqptada#Sa pravyAqdhAnAqjiM dhA#vanti | saqptaqdaqSa(gg) stoqtraM Ba#vati | 
saqptada#Sa saptadaSa dIyante | 33 (10)

TB 1.3.6.4
saqptaqdaqSaH praqjApa#tiH | praqjApa#teq-rAptyai$ || 
arvA#&siq sapti#rasi vAqjya#sItyA#ha | aqgnirvA arvA$ | vAqyuH sapti#H | 
Aqdiqtyo vAqjI | eqtABi#reqvAsmai# deqvatA#Bir-devaraqthaM ~Myu#nakti || 
praqShTiqvAqhina#M ~Myunakti | praqShTiqvAqhI vai de#varaqthaH | 
deqvaqraqthameqvAsmai# yunakti || 34 (10)

TB 1.3.6.5
vAji#noq vAja#M dhAvataq kAShThA$M gacCaqtetyA#ha | 
suqvaqrgo vai loqkaH kAShThA$ | suqvaqrgameqva loqkaM ~Mya#nti || 
suqvaqrgaM ~MvA eqte loqkaM ~Mya#nti | 
ya AqjiM dhAva#nti || prA~jco# dhAvanti | prA~gi#vaq hi su#vaqrgo loqkaH || 
caqtaqsRuBiqranu# mantrayate | caqtvAriq CandA(gm)#si | 
Cando#BireqvainA$nth suvaqrgaM ~MloqkaM ga#mayati || 35 (10)

TB 1.3.6.6
pra vA eqte$&smAl-loqkAccya#vante | ya AqjiM dhAva#nti | 
uda#~jcaq Ava#rtante | aqsmAdeqva tena# loqkAnnaya#nti || 
raqthaqviqmoqcaqnIya#M juhotiq prati#ShThityai || 
A mAq vAja#sya prasaqvo ja#gamyAqdityA#ha | 
annaqM ~Mvai vAja#H | anna#meqvAva#rundhe || 
yaqthAqloqkaM ~MvA eqta ujja#yanti | ya AqjiM dhAva#nti || 36 (10)

TB 1.3.6.7
kRuqShNala#M kRuShNalaM ~MvAjaqsRudByaqH praya#cCati | 
yameqva te vAja#M ~Mloqkamuqjjaya#nti | taM pa#riqkrIyA-va#rundhe || 
eqkaqdhA braqhmaNaq upa#harati | eqkaqdhaiva yaja#mAne vIqrya#M dadhAti || 
deqvA vA oSha#dhIShvAqjima#yuH | tA bRuhaqspatiq-ruda#jayat | 
sa nIqvArAqnnira#vRuNIta | tannIqvArA#NAM nIvAraqtvam || 
naiqvAqraScaqrur-Ba#vati | 37 (10)

TB 1.3.6.8
eqtadvai deqvAnA$M paraqmamanna$m | yannIqvArA$H | 
paqraqmeNaiqvAsmA# aqnnAdyeq-nAva#ra-maqnnAdyaqmava#rundhe || 
saqptada#SaSarAvo Bavati | saqptaqdaqSaH praqjApa#tiH | 
praqjApa#teq-rAptyai$ || kShIqre Ba#vati | ruca#meqvAsmi#n-dadhAti || 
saqrpiShvA$n Bavati meddhyaqtvAya# || 
bAqrq.haqspaqtyo vA eqSha deqvata#yA ( ) | 38 (10)

TB 1.3.6.9
yo vA#jaqpeye#naq yaja#te | bAqrq.haqspaqtya eqSha caqruH || 
aSvA$nth-sariShyaqtaH saqsruShaqScAva#-GrApayati | 
yameqva te vAja#M ~Mloqkamuqjjaya#nti | tameqvAva#rundhe || 
ajI#jipata vanaspatayaq indraqM ~MvAjaqM ~Mvimu#cyaddhvaqmiti# dunduqBIn. vimu#~jcati | 
yameqva te vAja#M ~Mloqkami#ndriqyaM du#nduqBaya# uqjjaya#nti | 
tameqvA-va#rundhe || 39 (8) 
(aqBija#yatiq - vA eqShA vAg - dI#yante - &smai yunakti - gamayatiq - ya AqjiM dhAva#nti - Bavati - deqvata#yAq - +&ShTau ca#) (A6)

1.3.7	 anuvAkaM 7 - yUpArohaNam 
TB 1.3.7.1
tAqrpyaM ~Myaja#mAnaqM pari#dhApayati | yaqj~jo vai tAqrpyam | 
yaqj~jenaiqvainaq(gm)q sama#d^^rdhayati | daqrBaqmayaqM pari#dhApayati | paqvitraqM ~Mvai daqrBAH | 
puqnAtyeqvaina$m | vAjaqM ~MvA eqSho&va#ruruthsate | yo vA#jaqpeye#naq yaja#te | 
oSha#dhayaqH Kaluq vai vAja#H | yad-da#rBaqmaya#M paridhAqpaya#ti | 40 (10)

TB 1.3.7.2
vAjaqsyAva#-ruddhyai || jAyaq ehiq suvoq rohAqvetyA#ha | 
patni#yA eqvaiSha yaqj~jasyA$n-vAraqmBo&na#vacCityai || 
saqptada#SA-ratniqryUpo# Bavati | saqptaqdaqSaH praqjApa#tiH | 
praqjApa#teqrAptyai$ || tUqpaqra-Scatu#raSrir-Bavati || gauqdhUqmaM caqShAla$m | 
na vA eqte vrIqhayoq na yavA$H | yad-goqdhUmA$H | 41 (10)

TB 1.3.7.3
eqvami#vaq hi praqjApa#tiqH samRu#ddhyai | 
atho# aqmumeqvAsmai# loqkamanna#vantaM karoti || vAso#Bir-veShTayati | 
eqSha vai yaja#mAnaH | yadyUpa#H | saqrvaqdeqvaqtya#M ~MvAsa#H | 
sarvA#Bireqvaina#M deqvatA#BiqH sama#d^^rdhayati | 
atho# Aqkrama#Nameqva tathsetuqM ~Myaja#mAnaH kurute | 
suqvaqrgasya# loqkasyaq sama#ShTyai || 
dvAda#Sa vAjaprasaqvIyA#ni juhoti | 42 (10)

TB 1.3.7.4
dvAda#Saq mAsA$H saM~MvathsaqraH | saqM~Mvaqthsaqrameqva prI#NAti | 
atho# saM~MvathsaqrameqvAsmAq upa# dadhAti | suqvaqrgasya# loqkasyaq sama#ShTyai || 
daqSaBiqH kalpai# rohati | navaq vai puru#She prAqNAH | nABi#rdaSaqmI | 
prAqNAneqva ya#thAsthAqnaM ka#lpayiqtvA | suqvaqrgaM ~Mloqkame#ti | 
eqtAvaqdvai puru#Shasyaq svam | 43 (10)

TB 1.3.7.5
yAva#t-prAqNAH | yAva#deqvAsyAsti# | tena# saqha su#vaqrgaM ~Mloqkame#ti || 
suva#rdeqvA(gm) a#gaqnmetyA#ha | suqvaqrgameqva loqkame#ti | 
aqmRutA# aBUqmetyA#ha | aqmRuta#mivaq hi su#vaqrgo loqkaH | 
praqjApa#teH praqjA a#BUqmetyA#ha | 
prAqjAqpaqtyo vA aqyaM ~MloqkaH | aqsmAdeqva tena# loqkAnnaiti# || 44 (10)

TB 1.3.7.6
samaqhaM praqjayAq saM mayA$ praqjetyA#ha | AqSiSha#meqvaitA-mASA$ste || 
AqsaqpuqTair Gna#nti | annaqM ~MvA iqyam | 
aqnnAdye#naiqvainaq(gm)q sama#d^^rdhayanti | UShai$r Gnanti | eqte hi sAqkShAdanna$m | 
yadUShA$H | 
sAqkShAdeqvaina#-maqnnAdye#naq sama#d^^rdhayanti || 
puqrastA$t-praqtya~jca$M Gnanti | 45 (10)

TB 1.3.7.7
puqrastAqddhi pra#tIqcInaq-manna#maqdyate$ || SIqrq.Shaqto Gna#nti | 
SIqrq.Shaqto hyanna#maqdyate$ || diqgByo Gna#nti | 
diqgBya eqvAsmA# aqnnAdyaq-mava#rundhate || 
IqSvaqro vA eqSha parA$~g-praqdaGa#H | yo yUpaq(gm)q roha#ti || 
hira#Nyamaqddhya-va#rohati | aqmRutaqM ~Mvai hira#Nyam | 
aqmRuta(gm)# suvaqrgo loqkaH ( ) | 46 (10)

TB 1.3.7.8
aqmRuta# eqva su#vaqrge loqke prati# tiShThati || SaqtamA#naM Bavati | 
SaqtAyuqH puru#ShaH Saqtendri#yaH | Ayu#Shyeqvendriqye prati# tiShThati || 
puShTyaiq vA eqtad-rUqpam | yadaqjA | 
triH sa#M~MvathsaqrasyAqnyAn-paqSUn pariq prajA#yate || 
baqstAqjiqna-maqddhyava# rohati | 
puShTyA#meqva praqjana#neq prati#tiShThati || 47 (9)
(paqriqdhAqpaya#ti - goqdhUmA# - juhotiq - svaM - naiti# - praqtya~jja$M Gnanti - loqko - +nava# ca (A7)

1.3.8	 anuvAkaM 8 - annahomAH, aBiShekaSca 
TB 1.3.8.1
saqptAnna#-hoqmA~jju#hoti | saqpta vA annA#ni | yAva#ntyeqvAnnA#ni | 
tAnyeqvAva#rundhe | saqpta grAqmyA oSha#dhayaH | saqptAraqNyAH | 
uqBayI#ShAq-mava#ruddhyai || anna#syA-nnasya juhoti | 
anna#syAnnaqsyA-va#ruddhyai || 
yad-vA#japeyayAqjya-na#varuddhasyAS~jIqyAt | 48 (10)

TB 1.3.8.2
ava#ruddhenaq vyRu#ddhyeta | sarva#sya samavaqdAya# juhoti | 
ana#varuddhaq-syAva#ruddhyai || audu#mbareNa sruqveNa# juhoti | 
UrgvA anna#-muduqmbara#H | Uqrja eqvAnnAdyaqsyAva#ruddhyai || 
deqvasya# tvA saviqtuH pra#saqva ityA#ha | 
saqviqtRu pra#sUta eqvainaqM brahma#NA deqvatA#Bi-raqBiShi#~jcati || 
anna#syAnnasyAqBiShi#~jcati | anna#syAnnaqsyAva#ruddhyai || 49 (10)

TB 1.3.8.3
puqrastA$t-praqtya~jca#-maqBiShi#~jcati | 
puqrastAqddhi-pra#tIqcInaq-manna#maqdyate$ | SIqrq.Shaqto#&BiShi#~jcati | 
SIqrq.Shaqto hyanna#maqdyate$ || 
AmuKA#daqnvava# srAvayati | muqKaqta eqvAsmA# aqnnAdya#M dadhAti || 
aqgnestvAq sAmrA$jyenAqBiShi#~jcAqmItyA#ha | eqSha vA aqgneH saqvaH | 
tenaiqvaina#-maqBiShi#~jcati | 
indra#sya tvAq sAmrA$jyenAqBiShi#~jcAqmItyA#ha | 50 (10)

TB 1.3.8.4
iqndriqya-meqvAsmi#-nneqtena# dadhAti | 
bRuhaqspate$stvAq sAmrA$jyenAqBiShi#~jcAq-mItyA#ha | 
brahmaq vai deqvAnAqM bRuhaqspati#H | brahma#Naiqvaina#-maqBiShi#~jcati || 
soqmaqgraqhA(gg)ScA#-vadAnIqyAni# caqrtvigByaq upa# haranti | 
aqmumeqva tair loqka-manna#vantaM karoti | 
suqrAqgraqhA(gg)ScA#-navadAnIqyAni# ca vAjaqsRudBya#H | 
iqmameqva tair loqka-manna#vantaM karoti | 
atho# uqBayI$ShveqvABiShi#cyate || viqmAqthaM ku#rvate vAjaqsRuta#H | 51 (10)

TB 1.3.8.5
iqndriqyasyAva#ruddhyai || ani#ruktABiH prAtassavaqne stu#vate | 
ani#ruktaH praqjApa#tiH | praqjApa#teqrAptyai$ | vAja#vatIBiqr-mAddhya#ndine | 
annaqM ~Mvai vAja#H | anna#meqvA-va#rundhe | SiqpiqviqShTava#tIBi-stRutIyasavaqne | 
yaqj~jo vai viShNu#H | paqSavaqH Sipi#H ( ) | yaqj~ja eqva paqSuShuq prati# tiShThati || 
bRuqhadantya#M Bavati | anta#meqvaina(gg)# Sriqyai ga#mayati || 52 (13)
(aqS~jIqyA - danna#syAnnaqsyA va#ruddhyAq - indra#sya tvAq sAmrA$jyenAqBiShi#~jcAq mItyA#ha-vAjaqsRutaqH - Sipiq strINi# ca) (A8)

1.3.9	 anuvAkaM 9 - atigrAhyAH, pa~jcaindrAH 
TB 1.3.9.1
nRuqShadaqM tvetyA#ha | praqjA vai nRUn | praqjAnA#meqvaitena# sUyate | 
druqShadaqmityA#ha | vanaqspata#yoq vai dru | vanaqspatI#nAmeqvai tena# sUyate | 
Buqvaqnaqsadaq-mityA#ha | yaqdA vai vasI#yAqn Bava#ti | 
Buva#namagaqnnitiq vai tamA#huH | 
Buva#nameqvaitena# gacCati || 53 (10)

TB 1.3.9.2
aqPsuqShada#M tvA GRutaqsadaq-mityA#ha | aqpAmeqvaitena# GRuqtasya# sUyate | 
vyoqmaqsadaq-mityA#ha | yaqdA vai vasI#yAqn Bava#ti | 
vyo#mAgaqnnitiq vai tamA#huH | vyo#maiqvaitena# gacCati || 
pRuqthiqviqShada#M tvA&ntarikShaqsadaq-mityA#ha | 
eqShAmeqvaitena# loqkAnA(gm)# sUyate | 
tasmA$d vAjape-yayAqjI na kaM caqna praqtyava#rohati | 
apI#vaq hi deqvatA#nA(gm) sUqyate$ ( ) | 54 (10)

TB 1.3.9.3
nAqkaqsadaq-mityA#ha | yaqdAvai vasI#yAqn Bava#ti | 
nAka#magaqnnitiq vai tamA#huH | nAka#meqvaitena# gacCati || ye grahA$H pa~jcajaqnInAq ityA#ha | 
paq~jcaqjaqnAnA#-meqvaitena# sUyate || aqpA(gm) rasaqmudva#yasaq-mityA#ha | 
aqpAmeqvaitenaq rasa#sya sUyate | 
sUrya#raSmi(gm) saqmABRu#taq-mityA#ha saSukraqtvAya# || 55 (9)
(gaqcCaqtiq - sUqyateq - +nava# ca) (A9)

1.3.10	anuvAkaM 10 - piNDapitRuyaj~jaH darSapUrNamAsabrAhmaNaSeShaH
TB 1.3.10.1
indro# vRuqtra(gm) haqtvA | asu#rAn parAqBAvya# | 
so#&mAvAqsyA$M pratyAga#cCat | te piqtara#H pUrveqdyu-rAga#cCann | 
piqtRUn. yaqj~jo#&gacCat | 
taM deqvAH puna#rayAcanta | tame$Byoq na puna#radaduH | 
te$&bruvaqn vara#M ~MvRuNAmahai | 
atha# vaqH puna#rdAsyAmaH | 
aqsmaBya#meqva pU$rveqdyuH kri#yAtAq iti# | 56 (10)

TB 1.3.10.2
tame$ByaqH puna#radaduH | tasmA$t-piqtRuBya#H pUrveqdyuH kri#yate | 
yat piqtRuBya#H pUrveqdyuH kaqroti# | 
piqtRuBya# eqva tad-yaqj~jaM niqShkrIyaq yaja#mAnaqH prata#nute || 
somA#ya piqtRupI#tAya svaqdhA namaq ityA#ha | 
piqtureqvAdhi# somapIqthamava# rundhe | 
na hi piqtA praqmIya#mANaq AhaiqSha so#mapIqtha iti# | 
iqndriqyaM ~Mvai so#mapIqthaH | iqndriqyameqva so#mapIqthamava#-rundhe | 
tena$ndriqyeNa# dviqtIyA$M jAqyAmaqBya#S~jute || 57 (10)

TB 1.3.10.3
eqtad vai brAhma#NaM puqrA vA#jaSravaqsA viqdAma#krann | 
tasmAqt te dvedve# jAqye aqByA$kShata | ya eqvaM ~Mveda# | 
aqBi dviqtIyA$M jAqyAma#S~jute || 
aqgnaye# kavyaqvAha#nAya svaqdhA namaq ityA#ha | ya eqva pi#tRuqNAmaqgniH | 
taM prI#NAti || tiqsra Ahu#tIr juhoti || trirnida#dhAti || 
ShaTth saMpa#dyante | 58 (10)

TB 1.3.10.4
ShaDvA Ruqtava#H | RuqtUneqva prI#NAti || tUqShNIM mekSha#Naq-mAda#dhAti | 
asti# vAq hi ShaqShTha Ruqturna vA$ || deqvAn. vai piqtRUn prIqtAn | 
maqnuqShyA$H piqtaro&nuq prapi#pate | tiqsra Ahu#tIr juhoti | 
trirnida#dhAti | ShaTth saMpa#dyante | ShaDvA Ruqtava#H | 59 (10)

TB 1.3.10.5
RuqtavaqH Kaluq vai deqvAH piqtara#H | RuqtUneqva deqvAn piqtRUn prI#NAti | 
tAnprIqtAn | maqnuqShyA$H piqtaro&nuq prapi#pate || 
saqkRuqdAqcCiqnnaM baqrq.hir Ba#vati | saqkRudi#vaq hi piqtara#H || trirnida#dhAti |
 tRuqtIyeq vA iqto loqke piqtara#H | tAneqva prI#NAti || 
parAq~gAva#rtate | 60 (10)

TB 1.3.10.6
hlIkAq hi piqtara#H || oShmaNo$ vyAqvRutaq upA$ste | 
UqShmaBA#gAq hi piqtara#H || braqhmaqvAqdino# vadanti | 
prASyAM(3)na prASyA(3)miti# | yat prA$S~jIqyAt | janyaqmanna#madyAt | 
praqmAyu#kaH syAt | yanna prA$S~jIqyAt | aha#viH syAt | 61 (10)

TB 1.3.10.7
piqtRuByaq AvRu#Scyeta | aqvaqGreya#meqva | tannevaq prASi#taqM nevAprA#Sitam || 
vIqraM ~MvAq vai piqtara#H praqyantoq hara#nti | vIqraM ~MvA# dadati | 
daqSAM Ci#natti | hara#NaBAgAq hi piqtara#H | piqtRUneqva niqrava#dayate || 
utta#raq Ayu#Shiq loma# CindIta | piqtRuqNA(gg) hye#tar.hiq nedI#yaH || 62 (10)

TB 1.3.10.8
nama#skaroti | naqmaqskAqro hi pi#tRuqNAm || namo# vaH pitaroq rasA#ya | 
namo# vaH pitaraqH SuShmA#ya | namo# vaH pitaro jIqvAya# | 
namo# vaH pitaraH svaqdhAyai$ | namo# vaH pitaro maqnyave$ | 
namo# vaH pitaro GoqrAya# | pita#roq namo# vaH | 
ya eqtasmi#n ~Mloqke stha | 63 (10)

TB 1.3.10.9
yuqShmA(gg)ste&nu# | ye$&smi~Mlloqke | mAM te nu# | ya eqtasmi#~Mlloqke stha | 
yUqyaM teShAqM ~Mvasi#ShThA BUyAsta | ye$&smi~Mlloqke | 
aqhaM teShAqM ~Mvasi#ShTho BUyAsaqmityA#ha | vasi#ShThaH samAqnAnA$M Bavati | 
ya eqvaM ~MviqdvAn-piqtRuBya#H kaqroti# || 
eqSha vai ma#nuqShyA#NAM ~Myaqj~jaH | 64 (10)

TB 1.3.10.10
deqvAnAqM ~MvA ita#re yaqj~jAH | tenaq vA eqtat pi#tRuloqke ca#rati || 
yat piqtRuBya#H kaqroti# | sa I$SvaqraH prame#toH | prAqjAqpaqtyayaqrcA punaqraiti# | 
yaqj~jo vai praqjApa#tiH | yaqj~jenaiqva saqha punaqraiti# | na praqmAyu#ko Bavati || 
piqtRuqloqke vA eqtad-yaja#mAnaScarati | yat piqtRuBya#H kaqroti# ( ) | 
sa I$Svaqra ArtiqmArto$H | praqjApa#tiq-stvAvainaqM tataq unne#tumar.haqtItyA#huH | 
yat prA#jApaqtyayaqrcA punaqraiti# | praqjApa#tireqvainaqM tataq unna#yati | 
nArtiqmArcCa#tiq yaja#mAnaH || 65 (15) 
(itya# - S~jute - padyante - padyanteq ShaDvA Ruqtavo# - vartaqte& - ha#viH syAqn - nedI#yaqH - stha - yaqj~jo - yaja#mAnaScaratiq yat piqtRuBya#H kaqrotiq pa~jca# ca) (A10)

Prapaataka Korvai with starting Words of 1 to 10 Anuvaakams :- 
(deqvAqsuqrA aqgnIShoma#yor - deqvA vai yathAq dar.Sa#M - deqvA vai yadaqnyair grahai$r - brahmavAqdinoq nAgni#ShToqmo na - sA#viqtraM - deqvasyAqhaM - tAqrpya(gm) - saqptAnna#hoqmAn - nRuqShadaMq - tvendro# vRuqtra(gm) haqtvA daSa#) 

Korvai with starting Words of 1, 11, 21 Series of dasinees :-
(deqvAqsuqrA - vAqjye#vainaqM - tasmA$d vAjapeyayAqjI - deqvasyAqhaM - ~MvAjaqsyAva#ruddhyA- indriqyameqvAsmiqnq. - hlIkAq hi piqtaraqH pa~jca#ShaShTiH) 

 First and Last Word of 3rd Prapaatakam :-
 (deqvAqsuqrA - yaja#mAnaH)

|| hari#H oM ||

|| kRuShNa yajurvedIya taittirIya brAhmaNe prathamAShTake tRutIyaH prapAThakaH samAptaH ||

=========================

oM namaH paramAtmane, SrI mahAgaNapataye namaH
SrI guruByo namaH, haqriqH oM

1.4	prathamAShTake caturthaH prapAThakaH - somAdibrAhmaNaM

1.4.1	anuvAkaM 1 - grahaNA grahaNam 
T.B. 1.4.1.1
uqBayeq vA eqte praqjApa#teqraddhya#-sRujyanta | deqvAScAsu#rASca | 
tAnna vya#jAnAt | iqme$&nya iqme$&nya iti# | sa deqvAnaq(gm)q SUna#karot | 
tAnaqBya#ShuNot | tAn paqvitre#NA-punAt | 
tAn-paqrastA$t-paqvitra#syaq-vya#gRuhNAt | te grahA# aBavann | 
tadgrahA#NAM grahaqtvam | 1 (10)

T.B. 1.4.1.2
deqvatAq vA eqtA yaja#mAnasya gRuqhe gRu#hyante | yad grahA$H | 
viqdure#naM deqvAH | yasyaiqvaM ~MviqduSha# eqte grahA# gRuqhyante$ || 
eqShA vai somaqsyAhu#tiH | 
yadu#pAq(gm)qSuH | some#na deqvA(gg) sta#rpayAqNItiq Kaluq vai some#na yajate | 
yadu#pAq(gm)qSuM juqhoti# | some#naiqva tad-deqvA(gg) sta#rpayati || 
yadgrahA$~jjuqhoti# | 2 (10)

T.B. 1.4.1.3
deqvA eqva tad-deqvAn-ga#cCanti || yacca#maqsA~jjuqhoti# | 
tenaiqvAnu#rUpeNaq yaja#mAnaH suvaqrgaM ~Mloqkame#ti || 
kiM nve#tadagra# AsIqdityA#huH | yat pAtrAqNIti# | 
iqyaM ~MvA eqtadagra# AsIt | mRuqnmayA#niq vA eqtAnyA#sann | 
tairdeqvA na vyAqvRuta#-magacCann | ta eqtAni# dAruqmayA#Niq pAtrA$Nya-paSyann | 
tAnya#kurvata | 3 (10)

T.B. 1.4.1.4
tairvai te vyAqvRuta#-magacCann | yad-dA#ruqmayA#Niq pAtrA#Niq Bava#nti | 
vyAqvRuta#meqva tair yaja#mAno gacCati || yAni# dAruqmayA#Niq pAtrA#Niq 
Bava#nti | aqmumeqva tair-loqka-maqBija#yati | yAni# mRuqnmayA#ni | 
iqmameqva tair-loqka-maqBija#yati || braqhmaqvAqdino# vadanti | 
kAScata#sraH sthAqlIrvA#yaqvyA$H somaqgraha#NIqriti# | 
deqvA vai pRuS~ji#maduhrann | 4 (10)

T.B. 1.4.1.5
tasyA# eqte stanA# Asann | iqyaM ~Mvai pRuS~ji#H | 
tAmA#diqtyA A#dityasthAqlyA catu#ShpadaH paqSUna#duhrann | 
yadA#dityasthAqlI Bava#ti | 
catu#Shpada eqva tayA# paqSUn. yaja#mAna iqmAM du#he | 
tAmindra# ukthyasthAqlyendriqya-ma#duhat | yadu#kthyasthAqlI Bava#ti | 
iqndriqyameqva tayAq yaja#mAna iqmAM du#he | 
tAM ~MviSve# deqvA A$grayaNasthAqlyorja#-maduhrann | 
yadA$grayaNasthAqlI Bava#ti ( ) | 5 (10)

T.B. 1.4.1.6
Urja#meqva tayAq yaja#mAna iqmAM du#he | 
tAM ma#nuqShyA$ dhruvasthAqlyA &&yu#raduhrann | yaddhru#vasthAqlI Bava#ti | 
Ayu#reqva tayAq yaja#mAna iqmAM du#he | sthAqlyA gRuqhNAti# | 
vAqyaqvye#na juhoti | tasmA#daqnyenaq pAtre#Na paqSUn duqhanti# | 
aqnyenaq prati#gRuhNanti | 
atho$ vyAqvRuta#meqva tad-yaja#mAno gacCati || 6 (9) 
(graqhaqtvaM - grahA$n juqhotya#-kurva-tAduhran-nAgrayaNasthAqlI Bava#tiq-+nava# ca) (A1)

1.4.2	 anuvAkaM 2 - sotrAmaNISeShA mantrAH 
T.B. 1.4.2.1
yuqva(gm) suqrAma#maSvinA | namu#cAvA&suqre sacA$ | viqpiqpAqnA Su#BaspatI | 
indraqM karma#svAvatam || puqtrami#va piqtarA#vaqSvinoqBA | 
indrAva#taqM karma#NA daq(gm)qsanA#BiH | 
yath suqrAmaqM ~Mvyapi#baqH SacI#BiH | sara#svatI tvA maGavannaBIShNAt || 
ahA$vyagne haqvirAqsye# te | 
sruqcIva# GRuqtaM caqmU i#vaq soma#H | 7 (10)

T.B. 1.4.2.2
vAqjaqsani(gm)# raqyimaqsme suqvIra$m | praqSaqstaM dhe#hi yaqSasa#M bRuqhanta$m || 
yasmiqnnaSvA#sa RuShaqBAsa# uqkShaNa#H | vaqSA meqShA a#vasRuqShTAsaq Ahu#tAH | 
kIqlAqlaqpe soma#pRuShThAya veqdhase$ | hRuqdAmaqtiM ja#nayaq cAru#maqgnaye$ || 
nAnAq hi vA$M deqvahi#taq(gm)q sado# miqtam | mA sa(gm)sRu#kShAthAM paraqme vyo#mann | 
surAq tvamasi# SuqShmiNIq soma# eqShaH | 
mA mA# hi(gm)sIqH svAM ~Myoni#mAviqSann | 8 (10)

T.B. 1.4.2.3
yadatra# SiqShTa(gm) raqsina#H suqtasya# | yadindroq api#baqcCacI#BiH | 
aqhaM tada#syaq mana#sA Siqvena# | somaq(gm)q rAjA#namiqha Ba#kShayAmi || 
dve sruqtI a#SRuNavaM pitRuqNAm | aqhaM deqvAnA#muqta martyA#nAm | 
tAByA#miqdaM ~MviSvaqM Buva#naq(gm)q same#ti | aqntaqrA pUrvaqmapa#raM ca keqtum || 
yaste# deva varuNa gAyaqtraCa#ndAqH pASa#H | taM ta# eqtenAva#yaje || 9 (10)

T.B. 1.4.2.4
yaste# deva varuNa triqShTupCa#ndAqH pASa#H | taM ta# eqtenAva#yaje | 
yaste# deva varuNaq jaga#tICandAqH pASa#H | taM ta# eqtenAva#yaje || 
somoq vA eqtasya# rAqjyamAda#tte | 
yo rAjAq san rAqjyo vAq some#naq yaja#te | 
deqvaqsuqvAmeqtAni# haqvI(gm)Shi# Bavanti | 
eqtAva#ntoq vai deqvAnA(gm)# saqvAH | ta eqvAsmai# saqvAn praya#cCanti | 
ta e#naqM puna#H suvante rAqjyAya# ( ) | deqvaqsU rAjA# Bavati || 10 (11)
(soma# - AviqSan. - ya#je - rAqjyAyaikaM# ca) (A2)

1.4.3	 anuvAkaM 3 - dohaprAyaScittam, agnihotre
T.B. 1.4.3.1
uda#sthAd-deqvyadi#tir-viSvarUqpI | Ayu#ryaqj~japa#tAvadhAt | 
indrA#ya kRuNvaqtI BAqgam | miqtrAyaq varu#NAya ca || iqyaM ~MvA a#gnihoqtrI | 
iqyaM ~MvA eqtasyaq niShI#dati | yasyA$gnihoqtrI niqShIda#ti | tAmutthA#payet | 
uda#sthAd-deqvyadi#tiqriti# | iqyaM ~Mvai deqvyadi#tiH | 11 (10)

T.B. 1.4.3.2
iqmAmeqvAsmAq utthA#payati || Ayu#ryaqj~japa#tAvadhAqdityA#ha | 
Ayu#reqvAsmi#n dadhAti || 
indrA#ya kRuNvaqtI BAqgaM miqtrAyaq varu#NAyaq cetyA#ha | 
yaqthAq yaqjureqvaitat || ava#rtiqM ~MvA eqShaitasya# pAqpmAna#M pratiqKyAyaq niShI#dati | 
yasyA$-gnihoqtryupa#sRuShTA niqShIda#ti | tAM duqgdhvA brA$hmaqNAya# dadyAt | 
yasyAnnaqM nAdyAt | ava#rtimeqvAsmi#n pAqpmAnaqM prati#mu~jcati || 12 (10)

T.B. 1.4.3.3
duqgdhvA da#dAti | na hyadRu#ShTAq dakShi#NA dIqyate$ || 
pRuqthiqvIM ~MvA eqtasyaq payaqH pravi#Sati | 
yasyA$gnihoqtraM duqhyamA#naq(gg)q skanda#ti || 
yadaqdya duqgdhaM pRu#thiqvImasa#kta | yadoSha#dhI-raqpyasa#raqd-yadApa#H | 
payo# gRuqheShuq payo# aGniqyAsu# | payo# vaqthseShuq payo# astuq tanmayItyA#ha | 
paya# eqvAtman gRuqheShu# paqSuShu# dhatte || aqpa upa#sRujati | 13 (10)

T.B. 1.4.3.4
aqdBireqvaina#dApnoti || yo vai yaqj~jasyArteqnAnA$rta(gm) sa(gm) sRuqjati# | 
uqBe vai te tarhyArcCa#taH | ArcCa#tiq Kaluq vA eqtada#gnihoqtram | 
yad-duqhyamA#naq(gg)q skanda#ti | yada#BiduqhyAt | 
ArteqnAnA$rtaM ~Myaqj~jasyaq sa(gm)sRu#jet | 
tadeqva yAqdRukkIqdRukca# hotaqvya$m | athAqnyAM duqgdhvA puna#r.-hotaqvya$m | 
anA$rtenaiqvArta#M ~Myaqj~jasyaq niShka#roti || 14 (10)

T.B. 1.4.3.5
yad-yuddru#tasyaq skande$t | yat tato&hu#tvAq puna#reqyAt | 
yaqj~jaM ~MvicCi#ndyAt | yatraq skande$t | tanniqShadyaq puna#rgRuhNIyAt | 
yatraiqva skanda#ti | tata# eqvainaqt-puna#rgRuhNAti | 
tadeqva yAqdak-kIqdRukca# hotaqvya$m | athAqnyAM duqgdhvA puna#r.-hotaqvya$m | 
anA$rtenaiqvArta#M ~Myaqj~jasyaq niShka#roti || 15 (10)

T.B. 1.4.3.6
vi vA eqtasya# yaqj~jaSCi#dyate | yasyA$gnihoqtre#&dhiSri#teq SvA&ntaqrA dhAva#ti | 
ruqdraH Kaluq vA eqShaH | yadaqgniH | yad-gAma#nvatyAvaqrtaye$t | 
ruqdrAya# paqSU-napi#daddhyAt | aqpaqSur-yaja#mAnaH syAt | yadaqpo$
&nvatiShiq~jcet | aqnAqdya-maqgnerApa#H | aqnAqdyamA$ByAq-mapi#daddhyAt ( ) | 
gAr.ha#patyAqd-BasmAqdAya# | 
iqdaM ~MviShNuqr-vica#kramaq iti# vaiShNaqvyarcA &&ha#vaqnIyA$ddhvaq(gm)q sayaqnnudra#vet | 
yaqj~jo vai viShNu#H | yaqj~jenaiqva yaqj~ja(gm) santa#noti | 
Basma#nA paqdamapi#vapatiq SAntyai$ || 16 (15) 
(vai deqvyadi#tir - mu~jcati - sRujati - karoti - karotyA - ByAqmapi#daddhyAqt pa~jca# ca) (A3)

1.4.4	 anuvAkaM 4 - agniprAyaScittam agnihotre 
T.B. 1.4.4.1
ni vA eqtasyA#havaqnIyoq gAr.ha#patyaM kAmayate | 
ni gAr.ha#patya AhavaqnIya$m | yasyAqgnimanu#ddhRutaq(gm)q sUryoq&Biniqmroca#ti | 
daqrBeNaq hira#NyaM praqbaddhya# puqrastA$ddharet | athAqgnim | athA$gnihoqtram | 
yaddhira#NyaM puqrastAqddhara#ti | jyotiqrvai hira#Nyam | 
jyoti#reqvainaqM paSyaqn-nuddha#rati | 
yadaqgniM pUrvaq(gm)q haraqtyathA$-gnihoqtram | 17 (10)

T.B. 1.4.4.2
BAqgaqdheye#naiqvainaqM praNa#yati || brAqhmaqNa A#r.Sheqya uddha#ret | 
brAqhmaqNo vai sarvA# deqvatA$H | sarvA#Bireqvaina#M deqvatA#Biqruddha#rati || 
aqgniqhoqtra-mu#paqsA-dyAtami#to-rAsIta | vraqtameqva haqtamanu# mriyate || 
antaqM ~MvA eqSha Aqtmano# gacCati | yastAmya#ti | 
anta#meqSha yaqj~jasya# gacCati | 
yasyAqgnimanu#ddhRutaq(gm)q sUryoq&Biniqmroca#ti | 18 (10)

T.B. 1.4.4.3
puna#H saqmanya# juhoti | ante#naiqvAnta#M ~Myaqj~jasyaq niShka#roti || 
varu#Noq vA eqtasya# yaqj~jaM gRu#hNAti | 
yasyAqgni-manu#ddhRutaq(gm)q sUryoq&Biniqmroca#ti | 
vAqruqNaM caqruM nirva#pet | tenaiqva yaqj~jaM niShkrI#NIte || 
ni vA eqtasyA#havaqnIyoq gAr.ha#patyaM kAmayate | 
ni gAr.ha#patya AhavaqnIya$m | yasyAqgni-manu#ddhRutaq(gm)q sUryoq&Byu#deti# | 
caqtuqrgRuqhIqta-mAjya#M puqrastA$ddharet | 19 (10)

T.B. 1.4.4.4
athAqgnim | athA$gnihoqtram | yadAjya#M puqrastAqddhara#ti | 
eqtadvA aqgneH priqyaM dhAma# | yadAjya$m | priqyeNaiqvainaqM dhAmnAq sama#d^^rdhayati | 
yadaqgniM pUrvaq(gm)q haraqtyathA$-gnihoqtram | BAqgaqdheye#naiqvainaqM praNa#yati | 
brAqhmaqNa A#r.Sheqya uddha#ret | brAqhmaqNo vai sarvA# deqvatA$H | 20 (10)

T.B. 1.4.4.5
sarvA#Bireqvaina#M deqvatA#Biqruddha#rati || 
parA#cIq vA eqtasmai$ vyuqcCantIq vyu#cCati | 
yasyAqgni-manu#ddhRutaq(gm)q sUryoq&Byu#deti# | 
uqShAH keqtunA# juShatAm | yaqj~jaM deqveBi#rinviqtam | 
deqveByoq madhu#mattamaq(gg)q svAheti# praqtya~g-niqShadyAjye#na juhuyAt | 
praqtIcI#meqvAsmaiq vivA#sayati || aqgniqhoqtra-mu#paqsAdyAtami#to-rAsIta | 
vraqtameqva haqtamanu# mriyate | antaqM ~MvA eqSha Aqtmano# gacCati | 21 (10)

T.B. 1.4.4.6
yastAmya#ti | anta#meqSha yaqj~jasya# gacCati | 
yasyAqgni-manu#ddhRutaq(gm)q sUryoq&Byu#deti# | puna#H saqmanya# juhoti | 
ante#naiqvAnta#M ~Myaqj~jasyaq niShka#roti | miqtro vA eqtasya# yaqj~jaM gRu#hNAti | 
yasyAqgni-manu#ddhRutaq(gm)q sUryoq&Byu#deti# | maiqtraM caqruM nirva#pet | 
tenaiqva yaqj~jaM niShkrI#NIte || 
yasyA#-havaqnIye&nu#dvAteq gAr.ha#patya uqdvAye$t | 22 (10)

T.B. 1.4.4.7
yadA#havaqnIyaq-manu#dvApyaq gAr.ha#patyaqM manthe$t | 
vicCi#ndyAt | BrAtRu#vyamasmai janayet | yadvai yaqj~jasya# vAstaqvya#M kriqyate$ | 
tadanu# ruqdro&va#carati | yat pUrva#-manvavaqsyet | 
vAqstaqvya#-maqgnimupA#sIta | ruqdro$&sya paqSUn GAtu#kaH syAt | 
AqhaqvaqnIya#-muqdvApya# | gAr.ha#patyaM manthet || 23 (10)

T.B. 1.4.4.8
iqtaH pra#thaqmaM ja#j~je aqgniH | svAdyoneqradhi# jAqtave#dAH | 
sa gA#yatriqyA triqShTuBAq jaga#tyA | deqveByo# haqvyaM ~Mva#hatu prajAqnanniti# | 
Cando#Bireqvainaq(gg)q svAdyoneqH praja#nayati || gAr.ha#patyaM manthati | 
gAr.ha#patyaqM ~MvA anvAhi#tAgneH paqSavaq upa# tiShThante | sa yaduqdvAya#ti | 
tadanu# paqSavo&pa#krAmanti | iqShe raqyyai ra#masva | 24 (10)

T.B. 1.4.4.9
saha#se dyuqmnAya# | Uqrje patyAqyetyA#ha | paqSavoq vai raqyiH | 
paqSUneqvAsmai# ramayati || sAqraqsvaqtau tvothsauq sami#ndhAtAqmityA#ha | 
RuqK sAqme vai sA#rasvaqtAvuthsau$ | RuqK-sAqmAByA#meqvainaq(gm)q sami#ndhe || 
saqmrADa#si viqrADaqsItyA#ha | raqthaqntaqraM ~Mvai saqmrAT | 
bRuqhad-viqrAT | 25 (10)

T.B. 1.4.4.10
tAByA#meqvainaq(gm)q sami#ndhe || vajroq vai caqkram | 
vajroq vA eqtasya# yaqj~jaM ~MvicCi#natti | 
yasyAno# vAq ratho# vA&ntaqrA&gnI yAti# | AqhaqvaqnIya#-muqdvApya# | 
gAr.ha#patyAq-duddha#ret | yada#gneq pUrvaqM praBRu#taM paqda(gm) hi te$ | 
sUrya#sya raqSmIna-nvA#taqtAna# | tatra# rayiqShThAmanuq saMBa#raiqtam | 
saM na#H sRuja sumaqtyA vAja#vaqtyeti# ( ) | 26 (10)

T.B. 1.4.4.11
pUrve#NaiqvAsya# yaqj~jena# yaqj~jamanuq saM ta#noti || 
tvama#gne saqprathA# aqsItyA#ha | aqgniH sarvA# deqvatA$H | deqvatA#Bireqva yaqj~ja(gm) saM ta#noti || 
aqgnaye# pathiqkRute# puroqDASa#maqShTAka#pAlaqM nirva#pet | 
aqgnimeqva pa#thiqkRutaq(gg)q svena# BAgaqdheyeqnopa# dhAvati | 
sa eqvaina#M ~Myaqj~jiyaqM panthAqmapi#-nayati | 
aqnaqDvAn-dakShi#NA | vaqhI hye#Sha samRu#ddhyai || 27 (9)
(haraqtyathA$gnihoqtraM - niqmroca#ti - hared - deqvatA# - gacCa - tyuqdvAye$n-manthed-ramasva-bRuqhad viqrAD-itiq-nava# ca) (A4) 

Special Korvai
(ni vai pUrvaqM trINi# niqmroca#ti daqrBeNaq yaddhira#NyamagnihoqtraM punaqrvaru#No 
vAruqNaM ni vA eqtasyAqByu#deti# caturgRuhIqtamAjyaMq yadAjyaMq parA$cyuqShAH puna#rmiqtro meqtraM ~MyasyA#havaqnIye&nu#dvAteq gAr.ha#patyoq yadvai ma#ntheqduddha#ret) 
 
1.4.5	 anuvAkaM 5 - somAtirekaprAyaScittam 
T.B. 1.4.5.1
yasya# prAtassavaqne somo#&tiqricya#te | 
mAddhya#ndinaq(gm)q sava#naM kAqmaya#mAnoq-&Byati#ricyate | 
gaud^^rdha#yati maqrutAqmitiq dhaya#dvatIShu kurvanti | hiqnastiq vai saqndhyadhI#tam | 
saqndhIvaq Kaluq vA eqtat | yath sava#na syAtiqricya#te | 
yaddhaya#dvatIShu kuqrvanti# | saqndheH SAntyai$ || 
gAqyaqtra(gm) sAma# Bavati pa~jcadaqSaH stoma#H | 
tenaiqva prA#tassavaqnAnnaya#nti || 28 (10)

T.B. 1.4.5.2
maqrutva#tIShu kurvanti | tenaiqva mAddhya#ndinAqth-sava#nAqnnaya#nti || 
hotu#Sca maqsamanUnna#yante | hotA&nu#Sa(gm)sati | 
maqddhyaqta eqva yaqj~ja(gm) saqmAda#dhAti || 
yasyaq mAddhya#ndineq sava#neq somo#&tiqricya#te | 
AqdiqtyaM tRu#tIyasavaqnaM kAqmaya#mAnoq-&Byati#ricyate | 
gauqriqvIqta(gm) sAma# Bavati | ati#riktaqM ~Mvai gau#rivIqtam | 
ati#riktaqM ~Myath sava#nasyA-tiqricya#te | 29 (10)

T.B. 1.4.5.3
ati#riktasyaq SAntyai$ || baNmaqhA(gm) a#si sUqryeti# kurvanti | 
yasyaiqvAdiqtyasyaq sava#nasyaq kAme#nAtiqricya#te | 
tenaiqvainaqM kAme#naq sama#d^^rdhayanti || gauqriqvIqta(gm) sAma# Bavati | 
tenaiqva mAddhya#ndinAqth-sava#nAqnnaya#nti || saqptaqdaqSaH stoma#H | 
tenaiqva tRu#tIyasavaqnAnnaya#nti || hotu#ScamaqsamanUnna#yante | 
hotA&nu#Sa(gm) sati | 30 (10)

T.B. 1.4.5.4
maqddhyaqta eqva yaqj~ja(gm) saqmAda#dhAti || yasya# tRutIyasavaqne 
somo#&tiqricye#ta | uqkthya#M kurvIta | yasyoqkthye#&tiqricye#ta | 
aqtiqrAqtraM ku#rvIta | yasyA#-tirAqtre#&tiqricya#te| tattvai du#Shpraj~jAqnam | 
yaja#mAnaqM ~MvA eqtat paqSava# AqsAhya# yanti | bRuqhath sAma# Bavati | 
bRuqhadvA iqmAM ~MloqkAn dA#dhAra ( ) | bAr.ha#tAH paqSava#H | 
bRuqhaqtaivAsmai# paqSUn dA#dhAra || SiqpiqviqShTava#tIShu kurvanti | 
SiqpiqviqShTo vai deqvAnA$M puqShTam | puShTyaiqvainaq(gm)q sama#d^^rdhayanti || 
hotu#ScamaqsamanUnna#yante | hotA&nu#Sa(gm)sati | 
maqddhyaqta eqva yaqj~ja(gm) saqmAda#dhAti || 31 (18)
(yaqntiq - sava#nasyAtiqricya#te - Sa(gm)sati - dAdhArAqShTau ca#) (A5)

1.4.6	 anuvAkaM 6 - savananimittaM prAyaScittam 
T.B. 1.4.6.1
ekai#koq vai jaqnatA#yAq-mindra#H | ekaqM ~MvA eqtAvindra#maqBi sa(gm)su#nutaH | 
yau dvau sa(gm)#sunuqtaH | praqjApa#tiqrvA eqSha vitA#yate | yad-yaqj~jaH | 
tasyaq grAvA#Noq dantA$H | aqnyaqtaqraM ~MvA eqte sa(gm)#sunvaqtor-nirba#Psati | 
pUrve#NopaqsRutyA# deqvatAq ityA#huH | pUqrvoqpaqsRuqtasyaq vai SreyA$n Bavati | 
eti#vaqntyAjyA#ni Bavantyaq-Biji#tyai || 32 (10)

T.B. 1.4.6.2
maqrutva#tIH pratiqpada#H | maqrutoq vai deqvAnAq-mapa#rAjita-mAqyata#nam | 
deqvAnA#-meqvApa#rAjita Aqyata#ne yatate || uqBe bRu#hadrathantaqre Ba#vataH | 
iqyaM ~MvAva ra#thantaqram | aqsau bRuqhat | AqByAmeqvaina#-maqntare#ti | 
vAqcaScaq mana#saSca | prAqNAccA#-pAqnAcca# | diqvaSca# pRuthiqvyASca# | 33 (10)

T.B. 1.4.6.3
sarva#smAd-viqttAd-vedyA$t || aqBiqvaqrto bra#hmasAqmaM Ba#vati | 
suqvaqrgasya# loqkasyAq-BivRu#ttyai || aqBiqjid-Ba#vati | 
suqvaqrgasya# loqkasyAq-Biji#tyai | viqSvaqjid-Ba#vati | 
viSva#syaq jityai$ || yasyaq BUyA(gm)#so yaj~jakraqtavaq ityA#huH | 
sa deqvatA# vRu~gktaq iti# | yadya#gniShToqmaH soma#H paqrastAqth-syAt | 34 (10)

T.B. 1.4.6.4
uqqkthya#M kurvIta | yadyuqkthya#H syAt | aqtiqrAqtraM ku#rvIta | 
yaqj~jaqkraqtuBi#-reqvAsya# deqvatA# vRu~gkte || yo vai Cando#Bi-raBiqBava#ti | 
sa sa(gm)# sunvaqto-raqBiBa#vati | saqm~MveqSAya# tvopaveqSAyaq-tvetyA#ha | 
CandA(gm)#siq vai sa#m~MveqSa u#paveqSaH | 
Cando#BireqvAsyaq CandA(gg)#syaq-BiBa#vati || 
iqShTargoq vA RuqtvijA#-maddhvaqryuH | 35 (10)

T.B. 1.4.6.5 
iqShTargaqH Kaluq vai pUrvoq&rShTuH kShI#yate | prANA#pAnau mRuqtyormA# pAtaqmityA#ha | 
prAqNAqpAqnayo#reqva Sra#yate | prANA#pAnauq mA mA# hAsiShTaqmityA#ha | 
naina#M puqrA&&yu#ShaH prANApAqnau ja#hitaH || ArtiqM ~MvA eqte niya#nti | 
yeShA$M dIkShiqtAnA$M praqmIya#te | taM ~Myada#vaqvarje#yuH | 
krUqraqkRutA#mivaiShAM ~MloqkaH syA$t | Aha#ra daqheti# brUyAt | 36 (10)

T.B. 1.4.6.6
taM da#kShiNaqto vedyai# niqdhAya# | saqrpaqrAqj~jiyA# RuqgBiH stu#yuH | 
iqyaM ~Mvai sarpa#toq rAj~jI$ | aqsyA eqvainaqM pari#dadati || vyRu#ddhaqM tadityA#huH | 
yath stuqta-mana#nuSastaq-miti# | 
hotA$ prathaqmaH prA#cInAvIqtI mA$rjAqlIyaqM parI#yAt | yAqmIra#nu-bruqvann | 
saqrpaqrAqj~jInA$M kIrtayet | uqBayo#reqvaina#M ~MloqkayoqH pari#dadati | 37 (10)

T.B. 1.4.6.7
atho# dhuqvantyeqvaina$m | athoq nye#vAsmai$ hnuvate || triH pari#yanti | 
traya# iqme loqkAH | eqBya eqvaina#M ~MloqkeByo# dhuvate | triH punaqH pari#yanti | 
ShaTth saMpa#dyante | ShaDvA Ruqtava#H | RuqtuBi#reqvaina#M dhuvate || 
agnaq AyU(gm)#Shi pavasaq iti# pratiqpada#M kurvIrann ( ) | 
raqthaqntaqrasA#maiShAq(gm)q soma#H syAt | Ayu#reqvAtman-da#dhate | 
atho# pAqpmAna#meqva viqjaha#to yanti || 38 (13) (aqBiji#tyai - 
pRuthiqvyAScaq - syA - da#ddhvaqryur - bru#yAl - loqkayoqH pari#dadati - kurvIraq(gg)q strINi# ca) (A6)

1.4.7	anuvAkaM 7 - yUpavirohaNAdiprAyaScittam 
T.B. 1.4.7.1 
aqsuqrya#M ~MvA eqtasmAqd-varNa#M kRuqtvA | paqSavo# vIqrya#-mapa#krAmanti | 
yasyaq yUpo# viqroha#ti | tvAqShTraM ba#hurUqpa-mAla#Beta | 
tvaShTAq vai rUqpANA#mISe | ya eqva rUqpANAqmISe$ | 
so$&smin paqSUn. vIqrya#M ~MyacCati | nAsmA$t-paqSavo# vIqrya#-mapa#krAmanti || 
ArtiqM ~MvA eqte niya#nti | yeShA$M dIkShiqtAnA#-maqgni-ruqdvAya#ti | 39 (10)

T.B. 1.4.7.2
yadA#havaqnIya# uqdvAye$t | yattaM manthe$t | vicCi#ndyAt | 
BrAtRu#vyamasmai janayet | yadA#havaqnIya# uqdvAye$t | AgnI$ddhrAq-duddha#ret | 
yadAgnI$ddhra uqdvAye$t | gAr.ha#patyAq-duddha#ret | yad gAr.ha#patya uqdvAye$t | 
ata# eqva puna#r manthet | 40 (10)

T.B. 1.4.7.3
atraq vAva sa nila#yate | yatraq Kaluq vai nilI#na-muttaqmaM paSya#nti | 
tade#na-micCanti || yasmAqd-dAro#ruqdvAye$t | tasyAqraNI# kuryAt | 
kruqmuqkamapi# kuryAt | eqShA vA aqgneH priqyA taqnUH | yat-kru#muqkaH | 
priqyayaiqvaina#M taqnuvAq sama#d^^rdhayati || gAr.ha#patyaM manthati | 41 (10)

T.B. 1.4.7.4
gAr.ha#patyoq vA aqgneryoni#H | svAdeqvainaqM ~Myone$r-janayati | 
nAsmaiq BrAtRu#vyaM janayati || yasyaq soma# upaqdasye$t | 
suqvarNaq(gm)q hira#NyaM dveqdhA viqcCidya# | RuqjIqShe$&nyadA#dhUnuqyAt | 
juqhuqyAdaqnyat | soma#meqvA-Bi#ShuqNoti# | soma#M juhoti || 
soma#syaq vA a#BiShUqyamA#Nasya priqyA taqnU-ruda#krAmat | 42 (10)

T.B. 1.4.7.5
tath suqvarNaq(gm)q hira#Nya-maBavat | yath suqvarNaq(gm)q hira#NyaM kuqrvanti# | 
priqyayaiqvaina#M taqnuvAq sama#d^^rdhayanti || yasyAkrI#taq(gm)q soma#-mapaqhare#yuH | 
krIqNIqyAdeqva | saiva tataqH prAya#ScittiH || yasya# krIqtama#paqhare#yuH | 
AqdAqrA(gg)Sca# PAlguqnAni# cAqBiShu#NuyAt | gAqyaqtrI ya(gm) somaqmAha#rat | 
tasyaq yo&(gm)#SuH paqrA&pa#tat | 43 (10)

T.B. 1.4.7.6
ta A#dAqrA a#Bavann | indro# vRuqtrama#hann | tasya# vaqlkaH parA#&patat | 
tAni# PAlguqnAnya#Bavann | paqSavoq vai PA$lguqnAni# | 
paqSavaqH somoq rAjA$ | yadA#dAqrA(gg)Sca# PAlguqnAni# cABiShuqNoti# | 
soma#meqva rAjA#namaqBiShu#Noti || SRuqtena# prAtassavaqne SrI#NIyAt | 
daqddhnA maqddhyandi#ne | 44 (10)

T.B. 1.4.7.7
nIqtaqmiqSreNa# tRutIyasavaqne | aqgiqShToqmaH soma#H syAd rathantaqrasA#mA | 
ya eqvartvijo# vRuqtAH syuH | ta e#naM ~MyAjayeyuH | 
ekAqM gAM dakShi#NAM dadyAqtteBya# eqva | punaqH soma#M krINIyAt | 
yaqj~jenaiqva tad-yaqj~ja-mi#cCati | saiva tataqH prAya#ScittiH || 
sarvA$Byoq vA eqSha deqvatA$ByaqH sarve$ByaH pRuqShTheBya# AqtmAnaq-mAgu#rate | 
yaH saqtrAyA#guqrate$ ( ) | eqtAvAqn-Kaluq vai puru#ShaH | yAva#dasya viqttam | 
saqrvaqveqdaqsena# yajeta | sarva#pRuShTho&syaq soma#H syAt | 
sarvA$Bya eqva deqvatA$ByaqH sarve$ByaH pRuqShTheBya# AqtmAnaqM niShkrI#NIte || 45 (15) 
(uqdvAya#ti - manthen - mantha - tyakrAmat - paqrA&pa#tan - maqddhyandi#na - Aguqrateq pa~jca# ca) (A7)

1.4.8	anuvAkaM 8 - pAvamAnImantrAH (smArte snAnAdau mArjanArthASca) 
T.B. 1.4.8.1
pava#mAnaqH suvaqrjana#H | paqvitre#Naq vica#r.ShaNiH | yaH potAq sa pu#nAtu mA || 
puqnantu# mA devajaqnAH | puqnantuq mana# vo dhiqyA | puqnantuq viSva# Aqyava#H || 
jAta#vedaH paqvitra#vat | paqvitre#Na punAhi mA | SuqkreNa# devaq dIdya#t | 
agneq kratvAq kratUq(gm)q ranu# || 46 (10)

T.B. 1.4.8.2
yatte# paqvitra#-maqrciShi# | agneq vita#tamantaqrA | brahmaq tena# punImahe || 
uqBAByA$M deva savitaH | paqvitre#Na saqvena# ca | iqdaM brahma# punImahe || 
vaiqSvaqdeqvI pu#naqtI deqvyAgA$t | yasyai# baqhvI-staqnuvo# vIqtapRu#ShThAH | 
tayAq mada#ntaH sadhaqmAdye#Shu | vaqya(gg) syA#maq pata#yo rayIqNAm || 47 (10)

T.B. 1.4.8.3
vaiqSvAqnaqro raqSmiBi#rmA punAtu | vAta#H prAqNene#Shiqro ma#yoqBUH | 
dyAvA#pRuthiqvI paya#sAq payo#BiH | RuqtAva#rI yaqj~jiye# mA punItAm || 
bRuqhadBi#H savitaqstRuBi#H | var.Shi#ShThair devaq manma#BiH | 
agneq dakShai$H punAhi mA || yena# deqvA apu#nata | yenApo# diqvyaM kaSa#H | 
tena# diqvyenaq brahma#NA | 48 (10)

T.B. 1.4.8.4
iqdaM brahma# punImahe || yaH pA#vamAqnIraqddhyeti# | RuShi#BiqH saMBRu#taq(gm)q rasa$m | 
sarvaq(gm)q sa pUqtama#S~jAti | svaqdiqtaM mA#taqriSva#nA || 
pAqvaqmAqnIryo aqddhyeti# | RuShi#BiqH saMBRu#taq(gm)q rasa$m | tasmaiq sara#svatI duhe | 
kShIqra(gm) saqrpir-madhU#daqkam || pAqvaqmAqnIH svaqstyaya#nIH | 49 (10)

T.B. 1.4.8.5
suqduGAq hi paya#svatIH | RuShi#BiqH saMBRu#toq rasa#H | 
brAqhmaqNeShvaqmRuta(gm)# hiqtam || pAqvaqmAqnIr di#Santu naH | 
iqmaM ~Mloqkamatho# aqmum | kAmAqnth sama#d^^rdhayantu naH | 
deqvIr deqvaiH saqmABRu#tAH || pAqvaqmAqnIH svaqstyaya#nIH | 
suqduGAqhi GRu#taqScuta#H | RuShi#BiqH samBRu#toq rasa#H | 50 (10)

T.B. 1.4.8.6
brAqhmaqNeShvaqmRuta(gm)# hiqtam || yena# deqvAH paqvitre#Na | 
AqtmAna#M puqnateq sadA$ | tena# saqhasra#dhAreNa | pAqvaqmAqnyaH pu#nantu mA || 
prAqjAqpaqtyaM paqvitra$m | 
SaqtodyA#ma(gm) hiraqNmaya$m | tena# brahmaq vido# vaqyam | pUqtaM brahma# punImahe || 
indra#H sunIqtI saqha mA# punAtu ( ) | soma#H svaqstyA varu#NaH 
saqmIcyA$ | yaqmo rAjA$ pramRuqNABi#H punAtu mA | 
jAqtave#dA moqrjaya#ntyA punAtu || 51 (13)
(anu# - rayIqNAM - brahma#NA - svaqstyaya#nIH - suqduGAq hi GRu#taqScutaq RuShi#BiqH samBRu#toq rasa#H - punAtuq trINi# ca ) (A8)

1.4.9	 anuvAkaM 9 - rAjasUyagatacAturmAsyaSeShaH 
T.B. 1.4.9.1
praqjA vai saqtramA#sataq tapaqstapya#mAnAq aju#hvatIH | 
deqvA a#paSyaM camaqsaM GRuqtasya# pUqrNa(gg) svaqdhAm | 
tamupoda#tiShThaqnta-ma#juhavuH | tenA$d^^rdhamAqsa UrjaqmavA#rundhata | 
tasmA#dad^^rdhamAqse deqvA i#jyante || 
piqtaro#&paSyaM camaqsaM GRuqtasya# pUqrNa(gg) svaqdhAm | 
tamupoda#tiShThaqnta- ma#juhavuH | 
tena# mAqsyUrjaqmavA#rundhata | tasmA$n mAqsi piqtRuBya#H kriyate | 
maqnuqShyA# apaSyaM camaqsaM GRuqtasya# pUqrNa(gg) svaqdhAm | 52 (10) 

T.B. 1.4.9.2
tamupoda#tiShThaqnta-ma#juhavuH | tena#-dvaqyImUrjaqmavA#rundhata | 
tasmAqd-dvirahno#-manuqShye$Byaq upa#hriyate | prAqtaSca# sAqyaM ca# | 
paqSavo#&paSyaM camaqsaM GRuqtasya# pUqrNa(gg) svaqdhAm | 
tamupoda#tiShThaqnta-ma#juhavuH | tena#-traqyImUrjaqmavA#-rundhata | 
tasmAqt trirahna#H paqSavaqH prera#te | prAqtassa#~ggaqve sAqyam | 
asu#rA apaSyaM camaqsaM GRuqtasya# pUqrNa(gg) svaqdhAm | 53 (10)

T.B. 1.4.9.3
tamupoda#tiShThaqnta-ma#juhavuH | tena# saM~Mvathsaqra UrjaqmavA#-rundhata || 
te deqvA a#manyanta | aqmI vA iqdama#BUvann | yadvaqya(gg)sma iti# | 
ta eqtAni# cAturmAqsyAnya#paSyann | tAniq nira#vapann | 
taireqvaiShAqM tAmUrja#mavRu~jjata | tato# deqvA aBa#vann | parA&su#rAH || 54 (10)

T.B. 1.4.9.4
yad-yaja#te | yAmeqva deqvA Urja#maqvAru#ndhata | tAM tenA-va#rundhe | 
yat piqtRuBya#H kaqroti# | yAmeqva piqtaraq Urja#maqvA-ru#ndhata | 
tAM tenA-va#rundhe | yadA#vasaqthe&nnaq(gm)q hara#nti | 
yAmeqva ma#nuqShyA# Urja#maqvA-ru#ndhata | tAM tenA-va#rundhe | 
yad dakShi#NAqM dadA#ti | 55 (10)

T.B. 1.4.9.5
yAmeqva paqSavaq Urja#maqvA-ru#ndhata | tAM tenA-va#rundhe | 
yaccA#tur-mAqsyair-yaja#te | yAmeqvAsu#rAq Urja#maq-vAru#ndhata | 
tA tenA-va#rundhe | Bava#tyAqtmanA$ | parA$&syaq BrAtRu#vyo Bavati || 
viqrAjoq vA eqShA vikrA$ntiH | yaccA#tur-mAqsyAni# | 
vaiqSvaqdeqvenAqsmi~lloqke pratya#tiShThat ( ) | vaqruqNaq praqGAqsai-raqntari#kShe | 
sAqkaqmeqdhai-raqmuShmi#~lloqke | 
eqSha haq tvAvaitath sarva# Bavati | 
ya eqva ~MviqdvA(gg)ScA#turmAqsyair yaja#te || 56 (14)
(maqnuqShyA# apaSya~jcamaqsaM GRuqtasya# pUqrNa(gg) svaqdhA-masu#rA apaSya~jcamaqsaM GRuqtasya# pUqrNa(gg) svaqdhA-masu#rAq-dadA$-tyatiShTha ccaqtvAri# ca) (A9)

1.4.10	anuvAkaM 10 - cAturmAsyapraSaMsanam 
T.B. 1.4.10.1
aqgnirvAva sa#M~MvathsaqraH | AqdiqtyaH pa#rivathsaqraH | caqndramA# idAvathsaqraH | 
vAqyu-ra#nuvathsaqraH || yad-vai$Svadeqvenaq yaja#te | 
aqgnimeqva tath sa#M~Mvathsaqra-mA$pnoti | tasmA$d-vaiSvadeqvenaq yaja#mAnaH | 
saqM~MvaqthsaqrINA(gg)# svaqsti-mASA$staq ityASA#sIta || 
yad-va#ruNa praGAqsair-yaja#te | 
Aqdiqtyameqva tat pa#rivathsaqra-mA$pnoti | 57 (10)

T.B. 1.4.10.2
tasmA$d-varuNa-praGAqsair yaja#mAnaH | 
paqriqvaqthsaqrINA(gg)# svaqsti-mASA$staq ityASA#sIta | 
yath sA#kameqdhair-yaja#te | caqndrama#sameqva tadi#dAvathsaqra-mA$pnoti | 
tasmA$th sAkameqdhair-yaja#mAnaH | 
iqdAqvaqthsaqrINA(gg)# svaqsti-mASA$staq ityASA#sIta || 
yat pi#tRu yaqj~jenaq yaja#te | deqvAneqva tadaqnvava#syati || 
athaq vA a#sya vAqyuScA#-nuvathsaqraScA prI#tAqvucCi#Shyete | 
yacCu#nAsIqrIye#Naq yaja#te | 58 (10)

T.B. 1.4.10.3
vAqyumeqva tada#nuvathsaqra-mA$pnoti | tasmA$-cCunAsIqrIye#Naq yaja#mAnaH | 
aqnuqvaqthsaqrINA(gg)# svaqsti-mASA$staq ityASA#sIta || 
saqM~MvaqthsaqraM ~MvA eqSha I$PsaqtItyA#huH | yaScA#tur-mAqsyair yaja#taq iti# | 
eqSha haq tvai sa#Mvathsaqra-mA$pnoti | ya eqvaM ~MviqdvA(gg) ScA#turmAqsyair-yaja#te || 
viSve# deqvAH sama#yajanta | te$&gnimeqvAya#janta | 
ta eqtaM ~Mloqkama#jayann | 59 (10)

T.B. 1.4.10.4
yasmi#nnaqgniH | yad-vai$Svadeqvenaq yaja#te | eqtameqva loqkaM ja#yati | 
yasmi#nnaqgniH | aqgnereqva sAyu#jyaqmupai#ti || yaqdA vai$Svadeqvenaq yaja#te | 
atha# saM~Mvathsaqrasya# gRuqhapa#ti-mApnoti | 
yaqdA sa#M~Mvathsaqrasya# gRuqhapa#ti-mAqpnoti# | 
atha# sahasrayAqjina#-mApnoti | yaqdA sa#hasrayAqjina#-mAqpnoti# | 60 (10)

T.B. 1.4.10.5
atha# gRuhameqdhina#-mApnoti | yaqdA gRu#hameqdhina#-mAqpnoti# | 
athAqgnir Ba#vati | yaqdA&gnir Bava#ti | athaq gaurBa#vati | 
eqShA vai vai$Svadeqvasyaq mAtrA$ | eqtad-vA eqteShA#mavaqmam | 
ato#&toq vA utta#rANiq SreyA(gm)#si Bavanti | 
yad-viSve# deqvAH saqmaya#janta | 
tad-vai$Svadeqvasya# vaiSvadevaqtvam || 61 (10)

T.B. 1.4.10.6
athA#diqtyo varu#Naq(gm)q rAjA#naM ~MvaruNa praGAqsaira#yajata | 
sa eqtaM ~Mloqkama#jayat | yasmi#nnAdiqtyaH | 
yad-va#ruNa-praGAqsair-yaja#te | eqtameqva loqkaM ja#yati | 
yasmi#nnAdiqtyaH | Aqdiqtyasyaiqva-sAyu#jyaq-mupai#ti | 
yadA#diqtyo varu#Naq(gm)q rAjA#naM ~MvaruNa praGAqsairaya#jata | 
tad-va#ruNa praGAqsAnA$M ~MvaruNa praGAsaqtvam || 
athaq somoq rAjAq CandA(gm)#si sAkameqdhaira#yajata | 62 (10)

T.B. 1.4.10.7
sa eqtaM ~Mloqkama#jayat | yasmi(gg)# ScaqndramA# viqBAti# | 
yath sA#kameqdhair-yaja#te | eqtameqva loqkaM ja#yati | 
yasmi(gg)# ScaqndramA# viqBAti# | caqndrama#sa eqva sAyu#jyaq-mupai#ti | 
somoq vai caqndramA$H | eqSha haq tvai sAqkShAth soma#M BakShayati | 
ya eqvaM ~MviqdvAnth sA#kameqdhair-yaja#te | 
yath soma#Scaq rAjAq CandA(gm)#si ca saqmaidha#nta | 63 (10)

T.B. 1.4.10.8
tath sA#kameqdhAnA(gm)# sAkamedhaqtvam || 
athaqrtava#H piqtara#H praqjApa#tiM piqtara#M pitRuyaqj~je-nA#yajanta | 
ta eqtaM ~Mloqkama#jayann | yasmi#nnRuqtava#H | yat pi#tRuyaqj~jenaq yaja#te | 
eqtameqva loqkaM ja#yati | yasmi#nnRuqtava#H | RuqtUqnAmeqva sAyu#jyaq-mupai#ti | 
yad-Ruqtava#H piqtara#H praqjApa#tiM piqtara#M 
pitRuyaqj~jenAya#janta | tat pi#tRuyaqj~jasya# pitRuyaj~jaqtvam || 64 (10)

T.B. 1.4.10.9
athauSha#dhaya iqmaM deqvaM trya#mbakai-rayajantaq prathe#maqhIti# | 
tatoq vai tA a#prathanta | ya eqvaM ~MviqdvA(gg) strya#mbakaiqr-yaja#te | 
pratha#te praqjayA# paqSuBi#H || 
atha# vAqyuH pa#rameqShThina(gm)# SunAsIqrIye#NAyajata | 
sa eqtaM ~Mloqkama#jayat | yasmi#n-vAqyuH | yacCu#nAsIqrIye#Naq yaja#te | 
eqtameqva loqkaM ja#yati | yasmi#n-vAqyuH | 65 (10)

T.B. 1.4.10.10
vAqyoreqva sAyu#jyaq-mupai#ti || braqhmaqvAqdino# vadanti | 
pra cA#turmAsyayAqjI-mI#yaqtA(3) na pramI#yaqtA(3) iti# | 
jIvaqnvA eqSha RuqtUnapye#ti | yadi# vaqsantA$ praqmIya#te | 
vaqsaqnto Ba#vati | yadi# grIqShme grIqShmaH | yadi# vaqrq.ShAsu# vaqrq.ShAH | 
yadi# Saqradi# Saqrat | 
yadiq hema#n. hemaqntaH ( ) | RuqturBUqtvA sa#M~Mvathsaqramapye#ti | 
saqM~MvaqthsaqraH praqjApa#tiH | praqjApa#tiqrvA vaiShaH || 66 (13)
(paqriqvaqthsaqramA$pnoti - SunAsIqrIye#Naq yaja#te - &jayanth - sahasrayAqjina#mAqpnoti# - vaiSvadevaqtva(gm) - sA#kameqdhaira#yajata - saqmaidha#nta - pitRuyaj~jaqtvaM - ja#yatiq yasmi#n vAqyur. - he#maqnta strINI# ca) (A10)

Prapaataka Korvai with starting Words of 1 to 10 Anuvaakams :- 
(uqBaye# - yuqva(gm) suqrAmaq - muda#sthAqn - ni vai - yasya# prAtassavaqna - ekai#ko - &suqryam - pava#mAnaH - praqjA vai saqtramA#sa - tAqgnirvAva sa#M~Mvathsaqro daSa# ) 

Korvai with starting Words of 1, 11, 21 Series of dasinees :-
(uqBayeq vA - uda#sthAqth - sarvA#Bir - maddhyaqto - &traq vAva - brA$hmaqNeShva - tha# gRuhameqdhinaq(gm)q ShaTth Sha#ShTiH) 

First and Last Word of 4th Prapaatakam :-
(uqBayeq - vAvaiShaH)

|| hari#H oM ||

|| kRuShNa yajurvedIya taittirIya brAhmaNe prathamAShTake caturthaH prapAThakaH samAptaH ||
=================



