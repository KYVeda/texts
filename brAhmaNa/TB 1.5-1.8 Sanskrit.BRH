Ver 1.2 dated 30.06.2021

oM namaH paramAtmane, SrI mahAgaNapataye namaH 

SrI guruByo namaH, haqriqH oM
1	kRuShNa yajurvedIya taittirIya brAhmaNe prathamAShTakaM 

1.5	prathamAShTake pa~jcamaH prapAThakaH - nakShatreShTikANDe

1.5.1	anuvAkaM 1- nakShatreShTakAmantrAH, vikRutirUpacayanagatAH

T.B.1.5.1.1
aqgneH kRutti#kAH | SuqkraM paqrastAq-jjyoti#-raqvastA$t || 
praqjApa#te rohiqNI | Apa#H paqrastAqdoSha#dhayoq &vastA$t || 
soma#syenvaqkA vita#tAni | paqrastAqdvaya#ntoq &vastA$t || 
ruqdrasya# bAqhU | mRuqgaqyava#H paqrastA$dvikShAqro#&vastA$t || adi#tyaiq puna#rvasU | 
vAta#H paqrastA#dAqrdra-maqvastA$t || 1 (10)

T.B.1.5.1.2
bRuhaqspate$stiqShya#H | juhva#taH paqrastAqd-yaja#mAnA aqvastA$t || 
saqrpANA#-mASreqShAH | aqByAqgacCa#ntaH paqrastA#daByAqnRutya#ntoq&vastA$t || 
piqtRuqNAM maqGAH | ruqdanta#H paqrastA#dapaBraq(gm)qSo#&vastA$t || 
aqryaqmNaH pUrveq Palgu#nI | jAqyA paqrastA#dRuShaqBo#&vastA$t || 
Bagaqsyotta#re | vaqhaqtava#H paqrastAqdvaha#mAnA aqvastA$t || 2 (10)

T.B.1.5.1.3
deqvasya# saviqtur. hasta#H | praqsaqvaH paqrastA$th-saqqniraqvastA$t || 
indra#sya ciqtrA | RuqtaM paqrastA$th-saqtya-maqvastA$t || 
vAqyor-niShTyA$ vraqtati#H | paqrastAq-dasi#ddhi-raqvastA$t || 
iqndrAqgniqyor viSA#Ke | yuqgAni# paqrastA$t-kRuqShamA#NA aqvastA$t || 
miqtrasyA#-nUrAqdhAH | 
aqByAqroha#t-paqrastA#-daqByArU#Dha-maqvastA$t || 3 (10)

T.B.1.5.1.4
indra#sya rohiqNI | SRuqNat-paqrastA$t-pratiSRuqNa-daqvastA$t || 
nir.Ru#tyai-mUlaqvar.ha#NI | 
praqtiqBaq~jjanta#H paqrastA$t-pratiSRuqNantoq&vastA$t || 
aqpAM pUrvA# aShAqDhAH | varca#H paqrastAqth-sami#ti-raqvastA$t || 
viSve#ShAM deqvAnAq-mutta#rAH | aqBiqjaya#t-paqrastA#-daqBiji#ta-maqvastA$t || 
viqShNo$H SroqNA pRuqcCamA#nAH | paqrastAqt-panthA# aqvastA$t || 4 (10)

T.B.1.5.1.5
vasU#nAq(gg)q Sravi#ShThAH | BUqtaM paqrastAqd-BUti#raqvastA$t || 
indra#sya-SaqtaBi#Shak | viqSvavya#cAH paqrastA$d-viqSvakShi#ti-raqvastA$t || 
aqjasyaika#padaqH pUrve$ proShThapaqdAH | 
vaiqSvAqnaqraM paqrastA$d-vaiSvAvasaqva-maqvastA$t || ahe$rbuqdhniyaq-syotta#re | 
aqBiqShiq~jcanta#H paqrastA#-daBiShuqNvantoq&vastA$t || pUqShNo reqvatI$ | 
gAva#H paqrastA$d-vaqthsA aqvastA$t ( ) || aqSvino#raSvaqyujau$ | 
grAma#H paqrastAqthsenAq &vastA$t || 
yaqmasyA#paqBara#NIH | aqpaqkar.Sha#ntaH paqrastA#-dapaqvaha#ntoq&vastA$t || 
“pUqrNA-paqScAd{1}”, “yatte# deqvA ada#dhuH{2}” || 5 (15)
(AqrdramaqvastAqd - vaha#mAnA aqvastA# - daqByArU#DhamaqvastAqt - panthA# aqvastA$d - vaqthsA aqvastAqt pa~jca# ca) 
(A1)

1.5.2	anuvAkaM 2 - karmAnuShThAnArhaH nakShatrarUpaH puNyakAlaH 
T.B.1.5.2.1
yat puNyaqM nakSha#tram | tad-baT ku#rvItopavyuqSham | yaqdA vai sUrya# uqdeti# | 
athaq nakSha#traqM naiti# | yAva#tiq tatraq sUryoq gacCe$t | yatra# jaGaqnya#M paSye$t | 
tAva#ti kurvIta yat kAqrI syAt | puqNyAqha eqva ku#rute | 
eqva(gm) haq vai yaqj~jeShu#M ca Saqtadyu#mnaM ca mAqthsyo ni#ravasAyaqyAM ca#kAra || 6 (9) 

T.B.1.5.2.2
yo vai na#kShaqtriya#M praqjApa#tiqM ~Mveda# | uqBayo#renaM ~Mloqkayo$rviduH | 
hasta# eqvAsyaq hasta#H | ciqtrA Sira#H | niShTyAq hRuda#yam | 
UqrU viSA#Ke | praqtiqShThA &nU#rAqdhAH | eqSha vai na#kShaqtriya#H praqjApa#tiH | 
ya eqvaM ~Mveda# | uqBayo#renaM ~Mloqkayo$rviduH | 7 (10)

T.B.1.5.2.3
aqsmi(gg)ScAq-muShmi(gg)#Sca || yAM kAqmaye#ta duhiqtara#M priqyA syAqditi# | 
tAM niShTyA#yAM dadyAt | priqyaiva Ba#vati | nevaq tu punaqrAga#cCati || 
aqBiqjinnAmaq nakSha#tram | uqpari#ShTA-daShAqDhAnA$m | 
aqvastA$cCroqNAyai$ | deqvAqsuqrAH sam~Mya#ttA Asann | 
te deqvAstasmiqn-nakSha#treq&Bya#jayann | 8 (10)

T.B.1.5.2.4
yadaqByaja#yann | tada#Biqjito#&Bijiqttvam | 
yaM kAqmaye#tA-napajaqyyaM ja#yeqditi# | tameqtasmiqn-nakSha#tre yAtayet | 
aqnaqpaqjaqyyameqva ja#yati | 
pAqpapa#rAjitamivaq tu || praqjApa#tiH paqSUna#sRujata | 
te nakSha#traM nakShatraq-mupA#tiShThanta | te saqmAva#nta eqvABa#vann | 
te reqvatIq-mupA#tiShThanta | 9 (10)

T.B.1.5.2.5
te reqvatyAqM prABa#vann | tasmA$d-reqvatyA$M paSUqnAM ku#rvIta | 
yat ki~jcA$rvAqcInaq(gm)q somA$t | praiva Ba#vanti || 
saqliqlaM ~MvA iqdama#ntaqrAsI$t | yadata#rann | tat tAra#kANAM tArakaqtvam | 
yo vA iqha yaja#te | aqmu(gm) saloqkaM na#kShate | 
tannakSha#trANAM nakShatraqtvam | 10 (10)

T.B.1.5.2.6
deqvaqgRuqhA vai nakSha#trANi | ya eqvaM ~Mveda# | gRuqhye#va Ba#vati || 
yAniq vA iqmAni# pRuthiqvyASciqtrANi# | tAniq nakSha#trANi | 
tasmA#-daSlIqlanA#ma(gg)-Sciqtre | nAva#syeqnna ya#jeta | 
yathA# pApAqhe ku#ruqte | tAqdRugeqva tat || 
deqvaqnaqkShaqtrANiq vA aqnyAni# | 11 (10)

T.B.1.5.2.7
yaqmaqnaqkShaqtrANyaqnyAni# | kRutti#kAH prathaqmam | viSA#Ke uttaqmam | 
tAni# devanakShaqtrANi# | aqnUqrAqdhAH pra#thaqmam | aqpaqBara#NI-ruttaqmam | 
tAni# yamanakShaqtrANi# | yAni# devanakShaqtrANi# | tAniq dakShi#Nenaq pari#yanti | 
yAni# yamanakShaqtrANi# | 12 (10)

T.B.1.5.2.8
tAnyutta#reNa || anve#ShAmarAqthsmeti# | tada#nUrAqdhAH | 
jyeqShThame#ShA-mavadhiqShmeti# | tajjye$ShThaqGnI | mUla#meShAmavRukShAqmeti# | 
tan-mU#laqvar.ha#NI | yannAsa#hanta | tada#ShAqDhAH | yadaSlo#Nat | 13 (10)

T.B.1.5.2.9
tacCroqNA | yadaSRu#Not | tacCravi#ShThAH | yacCaqta-maBi#Shajyann | 
tacCaqtaBi#Shak | proqShThaqpaqdeShUda#yacCanta | reqvatyA#maravanta | 
aqSvaqyujo#rayu~jjata | aqpaqBara#NIqShva pA#vahann | 
tAniq vA eqtAni# yamanakShaqtrANi# ( ) || yAnyeqva de#vanakShaqtrANi# | 
teShu# kurvIta yatkAqrI syAt | puqNyAqha eqva ku#rute || 14 (13)
(caqkAq - raiqvaM ~MvedoqBayo# renaM ~Mloqkayo$rvidu - rajayan - reqvatIqmupA#tiShThanta - nakShatraqtva - maqnyAniq - yAni# yamanakShaqtrA - NyaSlo#Nad - yamanakShaqtrANiq trINi# ca) (A2)

1.5.3	anuvAkaM 3 - karmAnuShThAnArhaH divasaBAgarUpaH heyopAdeyakAla viBAgaH 
T.B.1.5.3.1
deqvasya# saviqtuH prAqtaH pra#saqvaH prAqNaH | varu#Nasya sAqyamA#saqvo#&pAqnaH || 
yat pra#tIqcIna#M prAtaqstanA$t | prAqcIna(gm)# saMgaqvAt | 
tato# deqvA a#gniShToqmaM nira#mimata | tat-tadAtta#vIryaM nirmAqrgaH || 
miqtrasya# saMgaqvaH | tat-puNya#M tejaqsvyaha#H | 
tasmAqttar.hi# paqSava#H saqmAya#nti || yat pra#tIqcIna(gm)# saMgaqvAt | 15 (10)

T.B.1.5.3.2
prAqcIna#M maqddhyandi#nAt | tato# deqvA uqkthya#M nira#mimata | 
tat-tadAtta#vIryaM nirmAqrgaH || bRuhaqspate$r maqddhyandi#naH | 
tat-puNya#M tejaqsvyaha#H | tasmAqttar.hiq tekShNi#ShThaM tapati || 
yat-pra#tIqcIna#M maqddhyandi#nAt | prAqcIna#-maparAqhNAt | 
tato# deqvAH Sho#DaqSinaqM nira#mimata | tattadAtta#vIryaM nirmAqrgaH || 16 (10)

T.B.1.5.3.3
Baga#syAparAqhNaH | tat-puNya#M tejaqsvyaha#H | 
tasmA#daparAqhNe ku#mAqryo# Baga#miqcCamA#nA-Scaranti || 
yat-pra#tIqcIna#maparAqhNAt | prAqcIna(gm)# sAqyAt | 
tato# deqvA a#tirAqtraM nira#mimata | tattadAtta#vIryaM nirmAqrgaH || 
varu#Nasya sAqyam | tat-puNya#M tejaqsvyaha#H | 
tasmAqttar.hiq nAnRu#taM ~Mvadet || 17 (10)

T.B.1.5.3.4
brAqhmaqNo vA a#ShTAviq(gm)qSo nakSha#trANAm | 
saqmAqnasyAhnaqH pa~jcaq puNyA#niq nakSha#trANi | caqtvArya#SlIqlAni# | 
tAniq nava# | yacca# paqrastAqnnakSha#trANAqM ~MyaccAqvastA$t | tAnyekA#daSa | 
brAqhmaqNo dvA#daqSaH | ya eqvaM ~MviqdvAnth sa#M~MvathsaqraM ~MvraqtaM cara#ti | 
saqM~MvaqthsaqreNaiqvAsya# vraqtaM guqptaM Ba#vati || 
saqmAqnasyAhnaqH pa~jcaq puNyA#niq nakSha#trANi ( ) | 
caqtvArya#SlIqlAni# | tAniq nava# | AqgneqyI rAtri#H | aiqndramaha#H | 
tAnyekA#daSa | Aqdiqtyo dvA#daqSaH | 
ya eqvaM ~MviqdvAnth sa#m~MvathsaqraM ~MvraqtaM cara#ti | 
saqm~MvaqthsaqreNaiqvAsya# vraqtaM guqptaM Ba#vati || 18 (18)
(saqMgaqvAth - Sho#DaqSinaqM nira#mimataq tattadAtta#vIryaM nirmAqgo - va#ded - Bavati samAqnasyAhnaqH pa~jcaq puNyA#niq nakSha#trANyaqShTau ca#) (A3)

1.5.4	 anuvAkaM 4 - somaSeShaBUtA pAtrastutiH.(AdhvarabrAhmaNaSeShaH) 
T.B.1.5.4.1
braqhmaqvAqdino# vadanti | katiq pAtrA#Ni yaqj~jaM ~Mva#haqntIti# | 
trayo#daqSeti# brUyAt | sa yadbrUqyAt | kastAniq nira#mimIqteti# | 
praqjApa#tiqriti# brUyAt | sa yadbrUqyAt | 
kutaqstAniq nira#mimIqteti# | Aqtmanaq iti# | 
prAqNAqpAqnAByA#-meqvopA(gg)#-SvantaryAqmau nira#mimIta | 19 (10)

T.B.1.5.4.2
vyAqnAdu#pA(gm)Suq sava#nam | vAqca ai$ndravAyaqvam | 
daqkShaqkraqtuByA$M maitrAvaruqNam | SrotrA#dASviqnam | 
cakShu#ShaH SuqkrA maqnthinau$ | Aqtmana# AgrayaqNam | 
a~gge$Bya uqkthya$m | Ayu#Sho dhruqvam | 
praqtiqShThAyA# RutupAqtre || yaqj~jaM ~MvAva taM praqjApa#tiqr nira#mimIta ( ) | 
sa nirmi#toq nAddhri#yataq sama#vlIyata | 
sa eqtAn praqjApa#ti-rapivAqpAna#-paSyat | tAnnira#vapat | 
tairvai sa yaqj~jamapya#vapat | yada#pivAqpA Bava#nti | 
yaqj~jasyaq dhRutyAq asa#m~MvlayAya || 20 (16)
(uqpAq(gg)qSvaqntaqryAqmau nira#mimItA- mimItaq ShaT ca#) (A4)

1.5.5	anuvAkaM 5 - cAturmAsyaSeShA vapanamantrAH, (rAjasUyabrAhmaNam) 
T.B.1.5.5.1
Ruqtameqva pa#rameqShThi | RuqtaM nAtye#tiq kiM caqna | Ruqte sa#muqdra Ahi#taH | 
Ruqte BUmi#riqya(gg) SriqtA | aqgnistiqgmena# SoqciShA$ | 
tapaq AkrA$nta-muqShNihA$ | SiraqstapaqsyAhi#tam | vaiqSvAqnaqrasyaq teja#sA | 
RuqtenA$syaq niva#rtaye | saqtyenaq pari#vartaye | 21 (10)

T.B.1.5.5.2
tapa#sAq&syAnu#vartaye | SiqvenAqsyopa#vartaye | 
SaqgmenA$syAq-Biva#rtaye | tadRuqtaM tath saqtyam | 
tad-vraqtaM tacCa#keyam | tena# SakeyaqM tena# rAddhyAsam || 
yad-GaqrmaH paqryava#rtayat | antA$n pRuthiqvyA diqvaH | 
aqgnirISA#naq oja#sA | 
varu#No dhIqtiBi#H saqha | 22 (10)

T.B.1.5.5.3
indro# maqrudBiqH saKi#BiH saqha || aqgnistiqgmena# SoqciShA$ | 
tapaq AkrA$nta-muqShNihA$ | SiraqstapaqsyAhi#tam | vaiqSvAqnaqrasyaq teja#sA | 
RuqtenA$syaq niva#rtaye | saqtyenaq pari#vartaye | tapa#sAq &syAnu#vartaye | 
SiqvenAqsyopa#vartaye | SaqgmenA$syAqBiva#rtaye | 23 (10)

T.B.1.5.5.4
tadRuqtaM tath saqtyam | tad-vraqtaM tacCa#keyam | 
tena# SakeyaqM tena# rAddhyAsam || yo aqsyAH pRu#thiqvyAstvaqci | 
niqvaqrtayaqtyoSha#dhIH | aqgnirISA#naq oja#sA | varu#No dhIqtiBi#H saqha | 
indro# maqrudBiqH saKi#BiH saqha || 
aqgnistiqgmena# SoqciShA$ | tapaq AkrA$nta-muqShNihA$ | 24 (10)

T.B.1.5.5.5
SiraqstapaqsyAhi#tam | vaiqSvAqnaqrasyaq teja#sA | RuqtenA$syaq niva#rtaye | 
saqtyenaq pari#vartaye | tapa#sAq &syAnu#vartaye | SiqvenAqsyopa#vartaye | 
SaqgmenA$syAq-Biva#rtaye | tadRuqtaM tath saqtyam | 
tad-vaqtaM tacCa#keyam | tena# SakeyaqM tena# rAddhyAsam || 25 (10)

T.B.1.5.5.6
ekaqM mAsaq-muda#sRujat | paqraqmeqShThI praqjABya#H | tenA$Byoq mahaq Ava#hat | 
aqmRutaqM martyA$ByaH | praqjAmanuq prajA#yase | tadu# te martyAqmRuta$m | 
yenaq mAsA# adrdhamAqsAH | Ruqtava#H parivathsaqrAH | yenaq te te$ prajApate | 
IqjAqnasyaq nyava#rtayann | 26 (10)

T.B.1.5.5.7
tenAqhamaqsya brahma#NA | niva#rtayAmi jIqvase$ || aqgnistiqgmena# SoqciShA$ | 
tapaq AkrA$nta-muqShNihA$ | SiraqstapaqsyAhi#tam | vaiqSvAqnaqrasyaq teja#sA | 
RuqtenA$syaq niva#rtaye | saqtyenaq pari#vartaye | tapa#sAq &syAnu#vartaye | 
SiqvenAqsyopa#vartaye ( ) | SaqgmenA$syAqBiva#rtaye | tadRuqtaM tath-saqtyam | 
tad-vraqtaM tacCa#keyam | tena# SakeyaqM tena# rAddhyAsam || 27 (14)
(pari#vartaye - saqhA - Biva#rtaya - uqShNihA# - rAddhyAsaqM - nyava#rtayaqn - nupa#vartaye caqtvAri# ca) (A5)

1.5.6	anuvAkaM 6 - cAturmAsyaSeShA vapanavidhi: (rAjasUyabrAhmaNam) 
T.B.1.5.6.1
deqvA vai yad-yaqj~je &ku#rvata | tadasu#rA akurvata | 
te&su#rA UqdrdhvaM pRuqShTheByoq nApa#Syann | te keSAqnagre#&vapanta | 
athaq SmaSrU#Ni | atho#papaqkShau | tataqste&vA$~jca Ayann | parA#&Bavann | 
yasyaiqvaM ~Mvapa#nti | avA#~geti | 28 (10)

T.B.1.5.6.2
athoq paraiqva Ba#vati | atha# deqvA UqdrdhvaM pRuqShTheByo#&paSyann | 
ta u#papaqkShAvagre#&vapanta | athaq SmaSrU#Ni | 
athaq keSAn# | tataqste#&Bavann | 
suqvaqrgaM ~MloqkamA#yann | yasyaiqvaM ~Mvapa#nti | Bava#tyAqtmanA$ | 
atho# suvaqrgaM ~Mloqkame#ti || 29 (10)

T.B.1.5.6.3
athaiqtan-manu#r-vaqptre mi#thuqna-ma#paSyat | sa SmaSrUqNyagre#&vapata | 
atho#papaqkShau | athaq keSAn# | tatoq vai sa prAjA#yata praqjayA# paqSuBi#H | 
yasyaiqvaM ~Mvapa#nti | pra praqjayA# paqSuBi#r-mithuqnair jA#yate || 
deqvAqsuqrAH sam~Mya#ttA Asann | te sa#m~Mvathsaqre vyAya#cCanta | 
tAn deqvAScA#tur-mAqsyaireqvABi prAyu#~jjata | 30 (10)

T.B.1.5.6.4
vaiqSvaqdeqvena# caqturo# mAqso#&vRu~jjaqtendra#rAjAnaH | 
tA~jCIqrq.Shanni cAva#rtayantaq pari# ca | 
vaqruqNaq praqGAqsai-Scaqturo# mAqso#&vRu~jjataq varu#NarAjAnaH | 
tA~jCIqrq.Shanni cAva#rtayantaq pari# ca | 
sAqkaqmeqdhaiScaqturo# mAqso#&vRu~jjataq soma#rAjAnaH | 
tA~jCIqraq.Shanni cAva#rtayantaq pari# ca | 
yA sa#m~Mvathsaqra u#pajIqvA &&sI$t | tAme#ShA-mavRu~jjata | 
tato# deqvA aBa#vann | parA&su#rAH | 31 (10)

T.B.1.5.6.5
ya eqvaM ~MviqdvA(gg)-ScA#turmAqsyair-yaja#te | BrAtRu#vyasyaiqva mAqso vRuqktvA | 
SIqrq.Shanni ca# vaqrtaya#teq pari# ca | yaiShA sa#m~Mvathsaqra u#pajIqvA | 
vRuq~gkte tAM BrAtRu#vyasya | kShuqdhA &syaq BrAtRu#vyaqH parA# Bavati || 
loqhiqtAqyaqsenaq niva#rtayate | yadvA iqmAmaqgnir. RuqtAvAga#te nivaqrtaya#ti | 
eqtadeqvainA(gm)# rUqpaM kRuqtvA niva#rtayati | 
sA tataqH SvaH Svoq BUya#sIq Bava#ntyeti | 32 (10)

T.B.1.5.6.6
prajA#yate | ya eqvaM ~MviqdvA~Mllo#hitAyaqsena# nivaqrtaya#te | 
eqtadeqva rUqpaM kRuqtvA niva#rtayate | sa tataqH SvaH Svoq BUyAqn-Bava#nneti | 
praiva jA#yate || treqNyA Sa#laqlyA niva#rtayeta | 
trINi# trINiq vai deqvAnA#mRuqddhAni# | trINiq CandA(gm)#si | 
trINiq sava#nAni | traya# iqme loqkAH | 33 (10)

T.B.1.5.6.7
RuqddhyAmeqva tad-vIqrya# eqShu loqkeShuq prati# tiShThati || 
yaccA#turmAsyayAq-jyA$tmanoq nAvaqdyet | deqveByaq AvRu#Scyeta | 
caqtRuqShu ca#tRuShuq mAse#Shuq niva#rtayeta | 
paqrokSha#meqva tad-deqveBya# Aqtmano&va#dyaqtyanA$ vraskAya || 
deqvAnAqM ~MvA eqSha AnI#taH | yaScA#turmAsyayAqjI | 
ya eqvaM ~MviqdvAnni ca# vaqrtaya#teq pari# ca | deqvatA# eqvApye#ti | 
nAsya# ruqdraH praqjAM paqSU-naqBima#nyate ( ) || 34 (10)
(eqtyeq- tyaq - yuq~jjaqtA - su#rA - eti - loqkA - ma#nyate) (A6)

1.5.7	anuvAkaM 7 - agnicayanaSeShA iShTakopadhAnamantrAH, tatra santatyAKyeShTakAmantrAH 
T.B.1.5.7.1
Ayu#ShaH prAqNa(gm) santa#nu | prAqNAda#pAqna(gm) santa#nu | aqpAqnAd vyAqna(gm) 
santa#nu | vyAqnAccakShuqH santa#nu | cakShu#ShaqH Srotraq(gm)q santa#nu | 
SrotrAqn manaqH santa#nu | mana#soq vAcaq(gm)q santa#nu | 
vAqca AqtmAnaq(gm)q santa#nu | Aqtmana#H pRuthiqvI(gm) santa#nu | 
pRuqthiqvyA aqntari#kShaq(gm)q santa#nu ( ) | aqntari#kShAqd-divaq(gm)q santa#nu |
divaqH suvaqH santa#nu || 35 (12)
(aqntari#kShaq(gm)q santa#nuq dve ca#) (A7)

1.5.8	 anuvAkaM 8 - agnicayanaSeShA tharvaSiro&BidhAnAnAmiShTakAnAM mantrAH 
T.B.1.5.8.1
indro# dadhIqco aqsthaBi#H | vRuqtrANya pra#tiShkutaH | jaqGAna# navaq tIrnava# || 
iqcCannaSva#syaq yacCira#H | parva#teqShvapa# Sritam | tad-vi#dacCaryaqNAva#ti || 
atrA ha qgorama#nvata | nAmaq tvaShTu#rapIqcya$m | iqtthA caqndrama#so gRuqhe || 
indraqmidgAqthino# bRuqhat | 36 (10)

T.B.1.5.8.2
indra#maqrkeBi#raqrkiNa#H | indraqM ~MvANI#ranUShata || indraq iddharyoqH sacA$ | 
sammi#Slaq Ava#coq yujA$ | indro# vaqjrI hi#raqNyaya#H || 
indro# dIqrGAyaq cakSha#se | A sUrya(gm)# rohayad-diqvi | 
vi goBiqradri#mairayat || indraq vAje#Shu no ava | 
saqhasra# pradhaneShu ca | 37 (10)

T.B.1.5.8.3
uqgra uqgrABi#rUqtiBi#H || tamindra#M ~MvAjayAmasi | maqhe vRuqtrAyaq hanta#ve | 
sa vRuShA# vRuShaqBo Bu#vat || indraqH sadAma#ne kRuqtaH | 
oji#ShThaqH sa bale# hiqtaH | dyuqmnI SloqkI sa sauqmya#H || 
giqrA vajroq na saMBRu#taH | saba#loq ana#pacyutaH | 
vaqvaqkShu-ruqgro astRu#taH ( ) || 38 (10)
(bRuqha- ccA - stRu#taH) (A8)

1.5.9	 anuvAkaM 9 - somaSeShaBUtA iShTayaH. (AdhvarabrAhmaNam) 
T.B.1.5.9.1
deqvAqsuqrAH sam~Mya#ttA Asann | 
sa praqjApa#tiqrindra#M jyeqShThaM puqtramapaq nya#dhatta | 
nede#naqmasu#rAq balI#yA(gm) so&hanaqnniti# | praqhrAdo# haq vai kA#yAdhaqvaH | 
viqroca#naq(gg)q svaM puqtramapaq nya#dhatta | nede#naM deqvA a#hanaqnniti# | 
te deqvAH praqjApa#ti-mupasaqmetyo#cuH | nArAqjaka#sya yuqddhama#sti | 
indraqmanvi#cCAqmeti# | taM ~Mya#j~jakraqtuBiq-ranvai$cCann | 39 (10)

T.B.1.5.9.2
taM ~Mya#j~jakraqtuBiqrnAnva#vindann | tamiShTi#Biq-ranvai$cCann | 
tamiShTi#Biq-ranva#vindann | tadiShTI#nA-miShTiqtvam | eShTa#yo haq vai nAma# | 
tA iShTa#yaq ityAca#kShate paqrokShe#Na | paqrokSha#priyA ivaq hi deqvAH || 
tasmA# eqtamA$gnAvaiShNaqva-mekA#daSakapAlaM dIkShaqNIyaqM nira#vapann | 
tada#paqdrutyA#tanvata | tAnpa#tnI sam~MyAqjAntaq upA#nayann | 40 (10)

T.B.1.5.9.3
te tada#M tameqva kRuqtvoda#dravann || te prA#yaqNIya#maqBi saqmAro#hann | 
tada#paqdrutyA#tanvata | tA~jCaqm~Myya#ntaq upA#nayann | 
te tanda#tameqva kRuqtvoda#dravann || ta A#tiqthyamaqBi saqmAro#hann | 
tada#paqdrutyA#tanvata | tAniDA$ntaq upA#nayann | te tada#ntameqva kRuqtvoda#dravann | 
tasmA# deqtA eqtada#ntAq iShTa#yaqH santi#ShThante || 41(10)

T.B.1.5.9.4
eqva(gm) hi deqvA aku#rvata | iti# deqvA a#kurvata | 
ityuq vai ma#nuqShyA$H kurvate || te deqvA U#cuH | 
yadvA iqdamuqccair-yaqj~jenaq carA#ma | 
tanno&su#rAH pAqpmA&nu#vindanti | uqpAq(gm)qSU#paqsadA# carAma | 
tathAq no&su#rAH pAqpmA nAnu#vethsyaqntIti# | ta u#pAq(gm)qSU#paqsada#-matanvata | 
tiqsra eqva sA#midheqnIraqnUcya# | 42 (10)

T.B.1.5.9.5
sruqveNA#GAqra-mAqGArya# | tiqsraH parA#cIq-rAhu#tIr. huqtvA | 
sruqveNo#paqsada#M juhaqvA~jca#kruH | 
uqgraM ~Mvacoq apA#vadhIM tveqShaM ~Mvacoq apA#vadhIq(gg)q svAheti# | 
aqSaqnaqyAqpiqpAqse haq vA uqgraM ~Mvaca#H | 
ena#Scaq vaira#hatyaM ca tveqShaM ~Mvaca#H | 
eqta(gm) haq vAva tacca#tudrdhAvihiqtaM pAqpmAna#M deqvA apa#jaGnire || 
tatho# eqvaitade#vaqM ~Mvidyaja#mAnaH | 
tiqsra eqva sA#midheqnIraqnUcya# | sruqveNA#GAqra-mAqGArya# | 43 (10)

T.B.1.5.9.6
tiqsraH parA#cIqrAhu#tIr. huqtvA | sruqveNo#paqsada#M juhoti | 
uqgraM ~Mvacoq apA#vadhIM tveqShaM ~Mvacoq apA#vadhIq(gg)q svAheti# | 
aqSaqnaqyAqpiqpAqse haq vA uqgraM ~Mvaca#H | ena#Scaq vaira#hatyaM ca tveqShaM ~Mvaca#H | 
eqtameqva tacca#tudrdhA-vihiqtaM pAqpmAnaqM ~Myaja#mAqno&pa#hate || 
te#&BiqnIyaiqvAha#H paqSumA-&la#Banta | 
ahna# eqva tad-deqvA ava#rtiM pAqpmAna#M mRuqtyumapa#jaGnire | 
tenA#BiqnIye#vaq rAtreqH prAca#rann | 
rAtri#yA eqva tad-deqvA ava#rtiM pAqpmAna#M mRuqtyumapa#jaGnire || 44 (10)

T.B.1.5.9.7
tasmA#daBiqnIyaiqvAha#H paqSumAla#Beta | 
ahna# eqva tad-yaja#mAqno &va#rtiM pAqpmAnaqM BrAtRu#vyAqnapa#nudate | 
tenA#BiqnIye#vaq rAtreqH praca#ret | 
rAtri#yA eqva tad-yaja#mAqno &va#rtiM pAqpmAnaqM BrAtRu#vyAqnapa#nudate || 
sa eqSha u#pavasaqthIye &ha#n-dvidevaqtya#H paqSurAla#Byate | 
dvaqyaM ~MvA aqsmin ~Mloqke yaja#mAnaH | asthi# ca mAq(gm)qsaM ca# | 
asthi# caiqva tena# mAq(gm)qsaM caq yaja#mAnaqH sa(gg) sku#rute || 
tA vA eqtAH pa~jca# deqvatA$H | 
aqgnIShomA#-vaqgnir-miqtrAvaru#Nau ( ) | 45 (10)

T.B.1.5.9.8
paq~jcaqpaq~jcI vai yaja#mAnaH | tva~gmAq(gm)q sa(gg) snAvAsthi# maqjjA | 
eqtameqva tatpa#~jcadhA vihiqtamAqtmAna#M ~MvaruNapAqSAn-mu#~jcati | 
BeqShaqjatA#yai nirvaruNaqtvAya# || ta(gm) saqptaBiq SCando#BiH prAqtara#hvayann | 
tasmA$thsaqpta ca#turuttaqrANiq CandA(gm)#si prAtaranuvAqke&nU$cyante || 
tameqtayo#-pasaqmetyo-pA#sIdann | upA$smai gAyatA naraq iti# | 
tasmA# deqtayA# bahiShpavamAqna u#paqsadya#H || 46 (9) 
(aiqcCaqn - naqnaqyaq(gg)q - stiqShThaqnteq - &nUcyAq - nUcya# sruqveNA#GAqramAqGAryaq - rAtri#yA eqva tad deqvA ava#rtiM pAqpmAnaM# mRuqtyumapa#jaGnire - miqtrAvaru#Nauq - +nava# ca ) (A9)

Special Korvai
(deqvA yaja#mAno deqvA deqvA yaja#mAnoq yaja#mAno&laBantaq prAca#ra~MllaBetaq praca#reqdAla#BaqntAla#Beta mRuqtyumapa#jaGnireq BrAtRu#vyAn) 

1.5.10	anuvAkaM 10 - trivRudAdistomarUpANi soma~ggAni. (AdhvarabrAhmaNam)
T.B.1.5.10.1
sa sa#muqdra u#ttaraqtaH prAjva#lad-BUmyaqntena# | 
eqSha vAva sa sa#muqdraH | yaccAtvA#laH | eqSha u# veqva sa BU$myaqntaH | 
yadve$dyaqntaH | 
tadeqtat-tri#SaqlaM tri#pUruqSham | tasmAqt-taM tri#vitaqstaM Ka#nanti || 
sa su#varNarajaqtAByA$M kuqSIByAqM pari#gRuhIta AsIt | 
taM ~MyadaqsyA addhyaqjana#yann | tasmA#dAdiqtyaH | 47 (10)

T.B.1.5.10.2
athaq yath su#varNarajaqtAByA$M kuqSIByAqM pari#gRuhItaq AsI$t | 
sA&sya# kauSiqkatA$ || taM triqvRutAq&Bi prAstu#vata | taM triqvRutA &&da#data | 
taM triqvRutA &&ha#rann | yAva#tI triqvRutoq mAtrA$ || 
taM pa#~jcadaqSenAqBi prAstu#vata | taM pa#~jcadaqSenAda#data | 
taM pa#~jcadaqSenAha#rann | yAva#tI pa~jcadaqSasyaq mAtrA$ | 48 (10)

T.B.1.5.10.3
ta(gm) sa#ptadaqSenAqBi prAstu#vata | ta(gm) sa#ptadaqSenAda#data | 
ta(gm) sa#ptadaqSenAha#rann | yAva#tI saptadaqSasyaq mAtrA$ | 
tasya# saptadaqSena# hriqyamA#Nasyaq tejoq haro#&patat | 
tame#kaviq(gm)q SenAqBi prAstu#vata | tame#kaviq(gm)qSenAda#data | 
tame#kaviq(gm)qSenAha#rann | yAva#tyekaviq(gm)qSasyaq mAtrA$ || 
te yat-triqvRutA$ stuqvate$ | 49 (10)

T.B.1.5.10.4
triqvRutaiqva tad-yaja#mAnaqmAda#date | taM triqvRutaiqva ha#ranti | 
yAva#tI triqvRutoq mAtrA$ | aqgnirvai triqvRut | 
yAvaqdvA aqgnerdaha#to dhUqma uqdetyAnuqvyeti# | tAva#tI triqvRutoq mAtrA$ | 
aqgnereqvainaqM tat | mAtrAq(gm)q sAyu#jya(gm) saloqkatA$M gamayanti || 
athaq yatpa#~jcadaqSena# stuqvate$ | 
paq~jcaqdaqSenaiqva tad-yaja#mAnaq-mAda#date | 50 (10)

T.B.1.5.10.5
taM pa#~jcadaqSenaiqva ha#ranti | yAva#tI pa~jcadaqSasyaq mAtrA$ | 
caqndramAq vai pa#~jcadaqSaH | eqSha hi pa#~jcadaqSyAma#pakShIqyate$ | 
paq~jcaqdaqSyA-mA#pUqryate$ | caqndrama#sa eqvainaqM tat | 
mAtrAq(gm)q sAyu#jya(gm) saloqkatA$M gamayanti | 
athaq yathsa#ptadaqSena# stuqvate$ | saqptaqdaqSenaiqva tad-yaja#mAnaqmAda#date | 
ta(gm) sa#ptadaqSenaiqva ha#ranti | 51 (10)

T.B.1.5.10.6
yAva#tI saptadaqSasyaq mAtrA$ | praqjApa#tiqrvai sa#ptadaqSaH | 
praqjApa#tereqvainaqM tat | mAtrAq(gm)q sAyu#jya(gm) saloqkatA$M gamayanti | 
athaq yade#kaviq(gm)qSena# stuqvate$ | eqkaqviq(gm)qSenaiqva tad-yaja#mAnaq-mAda#date | 
tame#kaviq(gm)qSenaiqva ha#ranti | yAva#tyekaviq(gm)qSasyaq mAtrA$ | 
aqsau vA A#diqtya e#kaviq(gm)qSaH | AqdiqtyasyaiqvainaqM tat | 52 (10)

T.B.1.5.10.7
mAtrAq(gm)q sAyu#jya(gm) saloqkatA$M gamayanti || te kuqSyau$ | vya#Gnann | 
te a#horAqtre a#BavatAm | aha#reqva suqvarNA# &Bavat | raqjaqtA rAtri#H | 
sa yadA#diqtya uqdeti# | eqtAmeqva tathsuqvarNA$M kuqSImanuq same#ti | 
athaq yada#staqmeti# | eqtAmeqva tad-ra#jaqtAM kuqSImanuq sam~Mvi#Sati ( ) || 
praqhrAdo# haq vai kA#yAdhaqvaH | viqroca#naq(gg)q svaM puqtramudA$syat | 
sa pra#daqro#&Bavat | tasmA$t pradaqrAdu#daqkaM nAcA#met || 53 (14)
(AqdiqtyaH - pa#~jcadaqSasyaq mAtrA$ - stuqvate# - pa~jcadaqSenaiqva tad yaja#mAnaqmAda#date - saptadaqSenaiqva ha#ran - tyAdiqtyasyaiqvainaqntad q vi#Sati caqtvAri# ca) (A10)

1.5.11	anuvAkaM 11 - savanIyapaSupuroDASAH (AdhvarabrAhmaNam) 
T.B.1.5.11.1
ye vai caqtvAraqH stomA$H | kRuqtaM tat | athaq ye pa~jca# | kaliqH saH | 
tasmAqccatu#ShTomaH | taccatu#ShTomasya catuShTomaqtvam || tadA#huH | 
kaqtaqmAniq tAniq jyotI(gm)#Shi | ya eqtasyaq stomAq iti# | 
triqvRut-pa#~jcadaqSaH sa#ptadaqSa e#kaviq(gm)qSaH | 54 (10)

T.B.1.5.11.2
eqtAniq vAva tAniq jyotI(gm)#Shi | ya eqtasyaq stomA$H || so$&bravIt | 
saqptaqdaqSena# hriqyamA#Noq vya#leSiShi | BiqShajya#taq meti# | 
tamaqSvinau# dhAqnABi#-raBiShajyatAm | pUqShA ka#raqmBeNa# | 
BAra#tI parivAqpeNa# | miqtrAvaru#Nau payaqsya#yA || tadA#huH | 55 (10)

T.B.1.5.11.3
yadaqSviByA$M dhAqnAH | pUqShNaH ka#raqmBaH | BAra#tyai parivAqpaH | 
miqtrAvaru#NayoH payaqsyA&tha# | 
kasmA#deqteShA(gm)# haqviShAqmindra#meqva ya#jaqntIti# | 
eqtA hye#naM deqvatAq iti# brUyAt | 
eqtair. haqvirBiq-raBi#Shajyaq(gg)q-stasmAqditi# || 
taM ~Mvasa#voq&ShTAka#pAlena prAtassavaqne#&BiShajyann | 
ruqdrA ekA#daSakapAlenaq mAddhya#ndineq sava#ne | 
viSve# deqvA dvAda#SakapAlena tRutIyasavaqne || 56 (10)

T.B.1.5.11.4 
sa yadaqShTAka#pAlAn prAtassavaqne kuqryAt | 
ekA#daSakapAlAqn mAddhya#ndineq sava#ne | 
dvAda#SakapAlA(gg) stRutIya savaqne | vilo#maq tad-yaqj~jasya# kriyeta | 
ekA#daSakapAlAneqva prA#tassavaqne ku#ryAt | 
ekA#daSakapAlAqn mAddhya#ndineq sava#ne | 
ekA#daSakapAlA(gg) stRutIya savaqne | yaqj~jasya# salomaqtvAya# ||
tadA#huH | yad vasU#nAM prAtassavaqnam ( ) | 
ruqdrANAqM mAddhya#ndinaq(gm)q sava#nam | viSve#ShAM deqvAnA$M tRutIyasavaqnam | 
athaq kasmA#deqteShA(gm)# haqviShAqmindra#meqva ya#jaqntIti# | 
eqtA hye#naM deqvatAq iti# brUyAt | 
eqtair. haqvirBiqraBi#Shajyaq(gg)q stasmAqditi# || 57 (15)
(eqkaqviq(gm)qSa-A#hu-stRutIyasavaqne-prA#tassavaqnaM pa~jca# ca) (A11)

1.5.12	anuvAkaM 12 - saptaCandAMsi prapa~jcyante (AdhvarabrAhmaNam) 
T.B.1.5.12.1
tasyAvA#co&vapAqdAda#biBayuH | tameqteShu# saqptasuq Canda#H svaSrayann | 
yadaSra#yann | tacCrA#yaqntIya#sya SrAyantIyaqtvam | yadavA#rayann | 
tad vA#ravaqntIya#sya vAravantIyaqtvam || tasyAvA#ca eqvAva#pAqdAda#biBayuH | 
tasmA# eqtAni# saqpta ca#turuttaqrANiq CandAq(gg)qsyupA#dadhuH | 
teShAqmatiq trINya#ricyanta | na trINyuda#Bavann | 58 (10)

T.B.1.5.12.2
sa bRu#haqtImeqvA-spRu#Sat | dvAByA#maqkSharA$ByAm | aqhoqrAqtrAByA#meqva || 
tadA#huH | kaqtaqmA sA deqvAkSha#rA bRuhaqtI | yasyAqM tat praqtyati#ShThat | 
dvAda#Sa paurNamAqsya#H | dvAdaqSAShTa#kAH | dvAda#SAmAvAqsyA$H | 
eqShA vAva sA deqvAkSha#rA bRuhaqtI | 59 (10)

T.B.1.5.12.3
yasyAqM tat praqtyati#ShThaqditi# || yAni# caq CandA(gg)#-syaqtyari#cyanta | 
yAni# caq nodaBa#vann | tAniq nirvI$ryANi hIqnAnya#manyanta | 
sA &bra#vId-bRuhaqtI | mAmeqva BUqtvA | mAmupaq sa(gg) Sra#yaqteti# | 
caqturBi#raqkSharai#-ranuqShTug-bRu#haqtIM noda#Bavat | 
caqturBi#raqkSharai$H paq~gktir-bRu#haqtI-matya#ricyata | 
tasyA#meqtAni# caqtvAryaqkSharA$Nya-paqcCidyA#-dadhAt | 60 (10)

T.B.1.5.12.4
te bRu#haqtI eqva BUqtvA | bRuqhaqtImupaq sama#SrayatAm || 
aqShTAqBi-raqkSharai#ruqShNig-bRu#haqtIM noda#Bavat | 
aqShTAqBiraqkSharai$striqShTug-bRu#haqtI-matya#ricyata | 
tasyA#meqtA-nyaqShTAvaqkSharA$Nya-paqcCidyA#dadhAt | 
te bRu#haqtI eqva BUqtvA | 
bRuqhaqtImupaq sama#SrayatAm | 
dvAqdaqSaBi#-raqkSharai$r-gAyaqtrI-bRu#haqtIM noda#Bavat | 
dvAqdaqSaBi#-raqkSharaiqr-jaga#tI-bRuhaqtI-matya#ricyata | 
tasyA#meqtAniq dvAda#SAqkSharA$Nya-paqcCidyA#dadhAt | 61 (10)

T.B.1.5.12.5
te bRu#haqtI eqva BUqtvA | bRuqhaqtImupaq sama#SrayatAm || 
so$&bravIt-praqjApa#tiH | CandA(gm)#siq ratho# me Bavata | 
yuqShmABi#-raqhameqta-maddhvA#naqmanuq sa~jca#rAqNIti# | 
tasya# gAyaqtrI caq jaga#tI ca paqkShAva#BavatAm | 
uqShNikca# triqShTupcaq praShTyau$ | aqnuqShTupca# paq~gktiScaq dhuryau$ | 
bRuqhaqtye#voddhira#Bavat | sa eqtaM Ca#ndoraqthamAqsthAya# ( ) | 
eqtamaddhvA#naqmanuq sama#carat | eqta(gm) haq vai Ca#ndoraqthamAqsthAya# | 
eqtamaddhvA#naqmanuq sa~jca#rati | yenaiqSha eqtath saq~jcara#ti | 
ya eqvaM ~MviqdvAn thsome#naq yaja#te | ya u#cainameqvaM ~Mveda# || 62 (16)
(aqBaqvaqn - vAva sA deqvAkSha#rA bRuhaq - tya#dadhAqd - dvAda#SAqkSharA$NyapaqcCidyA#dadhA - dAqsthAyaq ShaTca#) (A12)

Prapaataka Korvai with starting Words of 1 to 12 Anuvaakams :- 
(aqgneH kRutti#kAq - yat puNya#M - deqvasya# saviqtur - bra#hmavAqdinaqH ka - tyRuqtameqva - deqvA vA - Ayu#ShaH prAqNa - mindro# dadhIqco -de#vAsuqrAH sa praqjApa#tiqH - sa sa#muqdro - ye vai caqtvAraq - stasyAvA#coq dvAda#Sa) 

Korvai with starting Words of 1, 11, 21 Series of Dasinis :-
(aqgneH kRutti#kA - devagRuqhA - Ruqtameqva - vai$Svadeqvenaq - te tada#ntaqM - taM pa#~jcadaqSenaq - te bRu#haqtI eqva dviSha#ShTiH) 

First and Last Word of 5th Prapaatakam :-
(aqgneH kRutti#kAq - ya u #cainameqvaM ~Mveda#) 

|| hari#H oM ||

|| kRuShNa yajurvedIya taittirIya brAhmaNe prathamAShTake pa~jcamaH prapAThakaH samAptaH |

APPENDIX FOR 1.5.1.5
1.5.1.5 “pUqrNA-paqScAd{1}”, “yatte# deqvA ada#dhuH{2}” 
pUqrNA paqScAduqta pUqrNA puqrastAqdunma#dhyaqtaH pau$rNamAqsI ji#gAya | 
tasyA$n deqvA adhi# saqM~Mvasa#nta uttaqme nAka# iqha mA#dayantAM || 

yatte# deqvA ada#dhu rBAgaqdheyaqmamA#vAsye saqM~Mvasa#nto mahiqtvA | 
sAno# yaqj~jaM pi#pRuhi viSvavAre raqyiM no# dhehi suBage suqvIra$M ||
(Appearing in TS 3.5.1.1)
===================
oM namaH paramAtmane, SrI mahAgaNapataye namaH 

SrI guruByo namaH, haqriqH oM

1.6	prathamAShTake ShaShThaH prapAThakaH - rAjasUyAnubrAhmaNaM

1.6.1	anuvAkaM 1 - anumatyAdyA iShTayaH 

T.B.1.6.1.1
anu#matyai puroqDASa#-maqShTAka#pAlaqM nirva#pati | 
ye praqtya~jcaqH SamyA#yA avaqSIya#nte | tannair.#Ruqta-meka#kapAlam | 
iqyaM ~MvA anu#matiH | iqyaM nir.Ru#tiH | naiqr.qRuqtenaq pUrve#Naq praca#rati | 
pAqpmAna#meqva nir.Ru#tiqM pUrvA$M niqrava#dayate | eka# kapAlo Bavati | 
eqkaqdhaiva nir.Ru#tiM niqrava#dayate | yadahu#tvAq gAr.ha#patya IqyuH | 1 (10)

T.B.1.6.1.2
ruqdro BUqtvA&gnira#nUqtthAya# | aqddhvaqryuM caq yaja#mAnaM ca hanyAt | 
vIhiq svAhA &&hu#tiM juShAqNa ityA#ha | Ahu#tyaiqvaina(gm)# Samayati | 
nArtiqmArcCa#-tyaddhvaqryurna yaja#mAnaH | eqkoqlmuqkena# yanti | 
taddhi nir.Ru#tyai BAgaqdheya$m | iqmAM diSa#M ~Myanti | 
eqShA vai nir.Ru#tyaiq dik | 
svAyA#meqva diqSi nir.Ru#tiM niqrava#dayate | 2 (10)

T.B.1.6.1.3
svakRu#taq iri#Ne juhoti pradaqre vA$ | eqtadvai nir.Ru#tyA Aqyata#nam | 
sva eqvAyata#neq nir.Ru#tiM niqrava#dayate | eqSha te# nir.Rute BAqga ityA#ha | 
nirdi#SatyeqvainA$m | BUte# haqviShma#tyaqsItyA#ha | 
BUti#meqvopAva#rtate | muq~jcemama(gm)ha#saq ityA#ha | 
a(gm)ha#sa eqvaina#M mu~jcati | aq~gguqShThAByA$M juhoti | 3 (10)

T.B.1.6.1.4
aqntaqta eqva nir.Ru#tiM niqrava#dayate | kRuqShNaM ~MvAsa#H kRuqShNatU#ShaqM dakShi#NA | 
eqtad-vai nir.Ru#tyai rUqpam | rUqpeNaiqva nir.Ru#tiM niqrava#dayate | 
apra#tIkShaqmAya#nti | nir.Ru#tyA aqntar.hi#tyai | 
svAhAq namoq ya iqdaM caqkAretiq punaqretyaq gAr.ha#patye juhoti | 
Ahu#tyaiqva na#maqsyantoq gAr.ha#patya-muqpAva#rtante | 
Aqnuqmaqtenaq praca#rati | iqyaM ~MvA anu#matiH | 4 (10)

T.B.1.6.1.5
iqyameqvAsmai# rAqjyamanu#manyate | dheqnur-dakShi#NA | iqmAmeqva dheqnuM ku#rute | 
AqdiqtyaM caqruM nirva#pati | uqBayI$Shveqva praqjAsvaqBiShi#cyate | 
daivI#Shu caq mAnu#ShIShu ca | varoq dakShi#NA | varoq hi rAqjya(gm) samRu#ddhyai | 
AqgnAqvaiqShNaqva-mekA#daSakapAlaqM nirva#pati | 
aqgniH sarvA# deqvatA$H | 5 (10)

T.B.1.6.1.6
viShNu#ryaqj~jaH | deqvatA$Scaiqva yaqj~jaM cAva# rundhe | vAqmaqno vaqhI dakShi#NA | 
yad-vaqhI | tenA$gneqyaH | yad-vA#maqnaH | tena# vaiShNaqvaH samRu#ddhyai | 
aqgnIqShoqmIyaq-mekA#daSakapAlaqM nirva#pati | 
aqgnIShomA$ByAqM ~MvA indro# vRuqtrama#haqnniti# | 
yada#gnIShoqmIyaq-mekA#daSakapAlaM niqrvapa#ti | 6 (10)

T.B.1.6.1.7
vArtra#Gnameqva viji#tyai | hira#NyaqM dakShi#NAq samRu#ddhyai | indro# vRuqtra(gm) haqtvA | 
deqvatA#BiScendriqyeNa# caq vyA$drdhyata | 
sa eqtamai$ndrAqgna-mekA#daSakapAla-mapaSyat | tannira#vapat | 
tenaq vai sa deqvatA$ScendriqyaM cAvA#rundha | 
yadai$ndrAqgna-mekA#daSakapAlaM niqrvapa#ti | 
deqvatA$Scaiqva tene$ndriqyaM caq yaja#mAqno&va# rundhe | 
RuqShaqBo vaqhI dakShi#NA | 7 (10)

T.B.1.6.1.8
yad-vaqhI | tenA$gneqyaH | yadRu#ShaqBaH | tenaiqndraH samRu#ddhyai | 
AqgneqyamaqShTAka#pAlaqM nirva#pati | aiqndraM dadhi# | yadA$gneqyo Bava#ti | 
aqgnirvai ya#j~jamuqKam | 
yaqj~jaqmuqKameqvarddhi#M puqrAstA$ddhatte | yadaiqndraM dadhi# | 8 (10)

T.B.1.6.1.9
iqndriqyameqvAva# rundhe | RuqShaqBo vaqhI dakShi#NA | yadvaqhI | tenA$gneqyaH | 
yadRu#ShaqBaH | tenaiqndraH samRu#ddhyai | 
yAva#tIqrvai praqjA oSha#dhInAq-mahu#tAnAq-mAS~jann# | tAH parA#&Bavann | 
AqgraqyaqNaM Ba#vati huqtAdyA#ya | yaja#mAnaqsyApa#rABAvAya | 9 (10)

T.B.1.6.1.10
deqvA vA oSha#dhIShvAqjima#yuH | tA i#ndrAqgnI uda#jayatAm | 
tAveqtamai$ndrAqgnaM dvAda#SakapAlaqM nira#vRuNAtAm | 
yadai$ndrAqgno Bavaqtyujji#tyai | dvAda#SakapAlo Bavati | 
dvAda#Saq mAsA$H sam~MvathsaqraH | 
saqm~MvaqthsaqreNaiqvAsmAq annaqmava#rundhe | 
vaiqSvaqdeqvaScaqrur Ba#vati | 
vaiqSvaqdeqvaM ~MvA anna$m | anna#meqvAsmai$ svadayati | 10 (10)

T.B.1.6.1.11
praqthaqmaqjo vaqthso dakShi#NAq samRu#ddhyai | sauqmya(gg) SyA#mAqkaM caqruM nirva#pati | 
somoq vA a#kRuShTapaqcyasyaq rAjA$ | aqkRuqShTaqpaqcyameqvAsmai$ svadayati | 
vAsoq dakShi#NA | sauqmya(gm)hi deqvata#yAq vAsaqH samRu#ddhyai | 
sara#svatyai caqruM nirva#pati | sara#svate caqrum | miqthuqnameqvAva# rundhe | 
miqthuqnau gAvauq dakShi#NAq samRu#ddhyai ( ) | etiq vA eqSha ya#j~jamuqKAdRuddhyA$H | 
yo$&gnerdeqvatA#yAq eti# | aqShTAveqtAni# haqvI(gm)Shi# Bavanti | 
aqShTAkSha#rA gAyaqtrI | gAqyaqtro$&gniH | 
tenaiqva ya#j~jamuqKAdRuddhyA# aqgnerdeqvatA#yaiq naiti# || 11 (16)
(Iqyur - niqrava#dayate - &~gguqShThAByA$M juhoq - tyanu#matir - deqvatA# - niqrvapa#ti - vaqhI dakShi#NAq - yadaiqndraM da - dhyapa#rABAvAya - svadayatiq - gAvauq dakShi#NAq samRu#ddhyaiq ShaTca#) (A1)

1.6.2	anuvAkaM 2- cAturmAsye vaiSvadevahavIMShi 
T.B.1.6.2.1
vaiqSvaqdeqvenaq vai praqjApa#tiH praqjA a#sRujata | 
tAH sRuqShTA na prAjA#yanta | so$&gnira#kAmayata | aqhamiqmAH praja#nayeyaqmiti# | 
sa praqjApa#tayeq Suca#madadhAt | so#&Socat-praqjAmiqcCamA#naH | 
tasmAqdyaM ca# praqjA Buqnaktiq yaM caq na | tAvuqBau So#cataH 
praqjAmiqcCamA#nau | tAsvaqgnimapya# sRujat | tA aqgniraddhyai$t | 12 (10)

T.B.1.6.2.2
somoq reto#&dadhAt | saqviqtA prAja#nayat | sara#svatIq vAca#madadhAt | 
pUqShA &po#Shayat | te vA eqte triH sa#m~Mvathsaqrasyaq prayu#jyante | 
ye deqvAH puShTi#patayaH | saqm~Mvaqthsaqro vai praqjApa#tiH | 
saqm~MvaqthsaqreNaiqvAsmai$ praqjAH prAja#nayat | tAH praqjA jAqtA maqruto$ Gnann | 
aqsmAnapiq na prAyu#kShaqteti# | 13 (10)

T.B.1.6.2.3
sa eqtaM praqjApa#tirmAruqta(gm) saqptaka#pAla-mapaSyat | taM nira#vapat | 
tatoq vai praqjAByo#kalpata | yanmA#ruqto ni#ruqpyate$ | yaqj~jasyaq klRuptyai$ | 
praqjAnAq-maGA#tAya | saqptaka#pAlo Bavati | saqptaga#NAq vai maqruta#H | 
gaqNaqSa eqvAsmaiq viSa#M kalpayati | sa praqjApa#ti-raSocat | 14 (10)

T.B.1.6.2.4
yAH pUrvA$H praqjA asRu#kShi | maqrutaqstA a#vadhiShuH | 
kaqthamapa#rAH sRujeqyeti# | tasyaq SuShma# AqNDaM BUqtaM nira#vartata | 
tadvyuda#harat | tada#poShayat | tat prAjA#yata | 
AqNDasyaq vA eqtad rUqpam | yadAqmikShA$ | yadvyuqddhara#ti | 15 (10)

T.B.1.6.2.5
praqjA eqva tad-yaja#mAnaH poShayati | vaiqSvaqdeqvyA#mikShA# Bavati | 
vaiqSvaqdeqvyo# vai praqjAH | praqjA eqvAsmaiq praja#nayati | vAji#naqmAna#yati | 
praqjAsveqva prajA#tAsuq reto# dadhAti | dyAqvAqpRuqthiqvya# eka#kapAlo Bavati | 
praqjA eqva prajA#tAq dyAvA#pRuthiqvIByA#-muBaqyataqH pari# gRuhNAti | 
deqvAqsuqrAH sam~Mya#ttA Asann | sA$&gnira#bravIt | 16 (10)

T.B.1.6.2.6
mAmagre# yajata | mayAq muKeqnAsu#rAM jeShyaqtheti# | 
mAM dviqtIyaqmitiq somo$&bravIt | mayAq rAj~jA# jeShyaqtheti# | 
mAM tRuqtIyaqmiti# saviqtA | mayAq prasU#tA jeShyaqtheti# | 
mAM ca#tuqrthImitiq sara#svatI | iqndriqyaM ~Mvoq&haM dhA$syAqmIti# | 
mAM pa#~jcaqmamiti# pUqShA | mayA$ pratiqShThayA# jeShyaqtheti# | 17 (10)

T.B.1.6.2.7
te$&gninAq muKeqnAsu#rAnajayann | some#naq rAj~jA$ | saqviqtrA prasU#tAH | 
sara#svatIndriqya-ma#dadhAt | pUqShA pra#tiqShThA &&sI$t | 
tatoq vai deqvA vya#jayanta | yadeqtAni# haqvI(gm)Shi# niruqpyanteq viji#tyai | 
notta#raveqdimupa#- vapati | paqSavoq vA u#ttaraveqdiH | 
ajA#tA ivaq hye#tar.hi# paqSava#H ( ) || 18 (10) 
(aiqd - itya# - Socad - vyuqddhara# - tyabravIt - pratiqShThayA# jeShyaqthe q tyeqtar.hi# paqSava#H) (A2)

1.6.3	anuvAkaM 3 - vaiSvadevapargatAni viSveShA~ggAni 
T.B.1.6.3.1
triqvRud-baqrq.hir-Ba#vati | mAqtA piqtA puqtraH | tadeqva tan-mi#thuqnam | 
ulbaqM garBo# jaqrAyu# | tadeqva tan mi#thuqnam | 
treqdhA baqrq.hiH sanna#ddhaM Bavati | traya# iqme loqkAH | 
eqShve#va loqkeShuq prati# tiShThati | 
eqkaqdhA punaqH sanna#ddhaM Bavati | 
eka# ivaq hya#yaM ~MloqkaH || 19 (10)

T.B.1.6.3.2
aqsminneqva tena# loqke prati# tiShThati | praqsuvo# Bavanti | 
praqthaqmaqjAmeqva puShTiqmava# rundhe | praqthaqmaqjo vaqthso dakShi#NAq samRu#ddhyai | 
pRuqShaqdAqjyaM gRu#hNAti | paqSavoq vai pRu#ShadAqjyam | paqSUneqvAva# rundhe | 
paq~jcaqgRuqhIqtaM Ba#vati | pA~gktAq hi paqSava#H | baqhuqrUqpaM Ba#vati | 20 (10)

T.B.1.6.3.3
baqhuqrUqpA hi paqSavaqH samRu#ddhyai | aqgniM ma#nthanti | 
aqgnimu#KAq vai praqjApa#tiH praqjA a#sRujata | yadaqgniM mantha#nti | 
aqgnimu#KA eqva tat praqjA yaja#mAnaH sRujate | nava# prayAqjA i#jyante | 
navA#nUyAqjAH | aqShTau haqvI(gm)Shi# | dvAvA#GAqrau | dvAvAjya#BAgau | 21 (10)

T.B.1.6.3.4
triq(gm)qSath saMpa#dyante | triq(gm)qSada#kSharA viqrAT | anna#M ~MviqrAT | 
viqrAjaiqvAnnAdyaqmava# rundhe | yaja#mAnoq vA eka#kapAlaH | 
tejaq Ajya$m | yadeka#kapAlaq Ajya#mAqnaya#ti | 
yaja#mAnameqva teja#sAq sama#drdhayati | yaja#mAnoq vA eka#kapAlaH | 
paqSavaq Ajya$m | 22 (10)

T.B.1.6.3.5
yadeka#kapAlaq Ajya#mAqnaya#ti | yaja#mAnameqva paqSuBiqH sama#drdhayati | 
yadalpa#mAqnaye$t | alpA# enaM paqSavo# Buq~jjantaq upa#tiShTherann | 
yad-baqhvA#naye$t | baqhava# enaM paqSavo Bu#~jjantaq upa#tiShTherann | 
baqhvA#nIyAqviH pRu#ShThaM kuryAt | 
baqhava# eqvaina#M paqSavo# Buq~jjantaq upa#tiShThante | 
yaja#mAnoq vA eka#kapAlaH | yadeka#kapAlasyAvaqdyet | 23 (10)

T.B.1.6.3.6
yaja#mAnaqsyAva#dyet | udvAq mAdyeqd-yaja#mAnaH | pra vA# mIyeta | 
saqkRudeqva ho#taqvya#H | saqkRudi#vaq hi su#vaqrgo loqkaH | 
huqtvA&Bi ju#hoti | yaja#mAnameqva su#vaqrgaM ~MloqkaM ga#mayiqtvA | 
teja#sAq sama#drdhayati | yaja#mAnoq vA eka#kapAlaH | 
suqvaqrgo loqka A#havaqnIya#H | 24 (10)

T.B.1.6.3.7
yadeka#kapAla-mAhavaqnIye# juqhoti# | 
yaja#mAnameqva su#vaqrgaM ~MloqkaM ga#mayati | yaddhaste#na juhuqyAt | 
suqvaqrgA-lloqkAd-yaja#mAnaq-mava#viddhyet | sruqcA ju#hoti | 
suqvaqrgasya# loqkasyaq sama#ShTyai | yat prA~gpadye#ta | 
deqvaqloqkamaqBi ja#yet | yad-da#kShiqNA pi#tRuloqkam | 
yat praqtyak | 25 (10)

T.B.1.6.3.8
rakShA(gm)#si yaqj~ja(gm) ha#nyuH | yaduda~g~g# | maqnuqShyaqloqka-maqBija#yet | 
prati#ShThito hotaqvya#H | 
eka#kapAlaqM ~Mvai pra#tiqtiShTha#ntaqM dyAvA#pRuthiqvI anuq prati#tiShThataH | 
dyAvA#pRuthiqvI Ruqtava#H | RuqtUn. yaqj~jaH | yaqj~jaM ~Myaja#mAnaH | 
yaja#mAnaM praqjAH | tasmAqt-prati#ShThito hotaqvya#H | 26 (10)

T.B.1.6.3.9
vAqjino# yajati | aqgnirvAqyuH sUrya#H | te vai vAqjina#H | 
tAneqva tad-ya#jati | athoq KalvA#huH | CandA(gm)#siq vai vAqjinaq iti# | 
tAnyeqva tad-ya#jati | RuqKsAqme vA indra#syaq harI# somaqpAnau$ | 
tayo$H pariqdhaya# AqdhAna$m | vAji#naM BAgaqdheya$m | 27 (10)

T.B.1.6.3.10
yadapra#hRutya pariqdhI~jju#huqyAt | aqntarA#dhAnAByAM GAqsaM praya#cCet | 
praqhRutya# pariqdhI~jju#hoti | nirA#dhAnAByAmeqva GAqsaM praya#cCati | 
baqrq.hiShi# viShiq~jcanvAji#naq-mAna#yati | praqjA vai baqraq.hiH | 
retoq vAji#nam | praqjAsveqva reto# dadhAti | saqmuqpaqhUya# BakShayanti | 
eqtath so#mapIthAq hye#te ( ) | atho# Aqtmanneqva reto# dadhate | 
yaja#mAna uttaqmo Ba#kShayati | 
paqSavoq vai vAji#nam | yaja#mAna eqva paqSUn prati#ShThApayanti || 28 (14)
(loqko - ba#hurUqpaM Ba#vaq - tyAjya#BAgau - paqSavaq Ajya# - mavaqdye - dA#havaqnIya#H - praqtyak - tasmAqt prati#ShThito hotaqvyo# - BAgaqdheya# - meqte caqtvAri# ca) (A3)

1.6.4	anuvAkaM 4 - varuNapraGAsAH 
T.B.1.6.4.1
praqjApa#tiH saviqtA BUqtvA praqjA a#sRujata | tA e#naqmatya#manyanta | 
tA a#smAqdapA$krAmann | tA varu#No BUqtvA praqjA varu#NenAgrAhayat | 
tAH praqjA varu#NagRuhItAH | praqjApa#tiqM punaqrupA#dhAvannAqtha-miqcCamA#nAH | 
sa eqtAn-praqjApa#tir-varuNa praGAqsAna#paSyat | tAnnira#vapat | 
tairvai sa praqjA va#ruNa-pAqSAda#mu~jcat | 
yad-va#ruNa-praGAqsA ni#ruqpyante$ | 29 (10)

T.B.1.6.4.2
praqjAnAqmava#ruNagrAhAya | tAsAqM dakShi#No bAqhur nya#knaq AsI$t | 
saqvyaH prasRu#taH | sa eqtAM dviqtIyA$M dakShiNaqto vediqmuda#hann | 
tatoq vai sa praqjAnAqM dakShi#NaM bAqhuM prAsA#rayat | 
yad-dviqtIyA$M dakShiNaqto vedi#muqddhanti# | 
praqjAnA#meqva tad-yaja#mAnoq dakShi#NaM bAqhuM prasA#rayati | 
tasmA$ccAturmAsyayAqjya#muShmi#n ~Mloqka u#BaqyAbA#huH | 
yaqj~jABi#jitaq(gg)q hya#sya | pRuqthaqmAqtrAd-vedIq asa#MBinne BavataH | 30 (10)

T.B.1.6.4.3
tasmA$t-pRuthamAqtraM ~Mvya(gm)sau$ | utta#rasyAqM ~MvedyA#muttaraveqdimupa# vapati | 
paqSavoq vA u#ttaraveqdiH | paqSUneqvAva# rundhe | atho# yaj~japaqruSho&na#ntarityai | 
eqtad-brA$hmaNAnyeqva pa~jca# haqvI(gm)Shi# | athaiqSha ai$ndrAqgno Ba#vati | 
prAqNAqpAqnau vA eqtau deqvAnA$m | yadi#ndrAqgnI | 
yadai$ndrAqgno Bava#ti | 31 (10)

T.B.1.6.4.4
prAqNAqpAqnAveqvAva# rundhe | ojoq balaqM ~MvA eqtau deqvAnA$m | 
yadi#ndrAqgnI | yadai$ndrAqgno Bava#ti | ojoq bala#meqvAva# rundhe | mAqruqtyA#mikShA# Bavati | 
vAqruqNyA#mikShA$ | meqShI ca# meqShaSca# BavataH | 
miqthuqnA eqva praqjA va#ruNapAqSAn-mu#~jcati | loqmaqSau Ba#vato meddhyaqtvAya# | 32 (10)

T.B.1.6.4.5
SaqmIqpaqrNAnyupa# vapati | GAqsameqvAByAqmapi# yacCati | 
praqjApa#timaqnnAdyaqM nopA#namat | 
sa eqtena# Saqteddhme#na haqviShAq &nnAdyaqma-vA#rundha | 
yat pa#raH SaqtAni# SamIpaqrNAniq Bava#nti | aqnnAdyaqsyAva#-ruddhyai | 
sauqmyAniq vai kaqrIrA#Ni | 
sauqmyA Kaluq vA Ahu#tir diqvo vRuShTi#M cyAvayati | 
yat-kaqrIrA#Niq Bava#nti | sauqmyayaiqvAhu#tyA diqvo vRuShTiqmava# rundhe ( ) | 
kAqya eka#kapAlo Bavati | praqjAnA$M kaqtvAMya# | 
praqtiqpUqruqShaM ka#ramBa pAqtrANi# Bavanti | 
jAqtA eqva praqjA va#ruNapAqSAn-mu#~jcati | ekaq-mati#riktam | 
jaqniqShyamA#NA eqva praqjA va#ruNapAqSAn-mu#~jcati || 33 (16)
(niqruqpyante#- Bavatoq - Bava#ti - meddhyaqtvAya# - rundheq ShaTca#) (A4)

1.6.5	anuvAkaM 5 - tacCeShaH 
T.B.1.6.5.1
utta#rasyAqM ~MvedyA#maqnyAni# haqvI(gm)Shi# sAdayati | dakShi#NAyAM mAruqtIm | 
aqpaqdhuqrameqvainA# yunakti | athoq oja# eqvAsAqmava#harati | 
tasmAqd-brahma#NaSca kShaqtrAccaq viSo$&nyato&pakraqmiNI$H | 
mAqruqtyA pUrva#yAq praca#rati | anRu#tameqvAva# yajate | vAqruqNyotta#rayA | 
aqntaqta eqva varu#Naqmava#-yajate | yadeqvAddhvaqryuH kaqroti# | 34 (10)

T.B.1.6.5.2
tat pra#tiprasthAqtA ka#roti | tasmAqd-yacCreyA$n-kaqroti# | 
tat pApI#yAn-karoti | patnIM$ ~MvAcayati | meddhyA#meqvainA$M karoti | 
athoq tapa# eqvainAqmupa# nayati | yajjAqra(gm) santaqM na pra#brUqyAt | 
priqyaM j~jAqti(gm) ru#ndhyAt | aqsau me# jAqra itiq nirdi#Set | 
niqrdiSyaiqvaina#M ~MvaruNapAqSena# grAhayati | 35 (10)

T.B.1.6.5.3
praqGAqsyAn#. havAmahaq itiq patnI#-muqdAna#yati | ahva#taiqvainA$m | 
yat-patnI# puronuvAqkyA#manu brUqyAt | nirvI$ryoq yaja#mAnaH syAt |
yaja#mAqno &nvA#ha | Aqtmanneqva vIqrya#M dhatte | 
uqBau yAqjyA(gm)# savIryaqtvAya# | yadgrAmeq yadara#Nyaq ityA#ha | 
yaqthoqdiqtameqva varu#Naqmava# yajate | 
yaqjaqmAqnaqdeqvaqtyo# vA A#havaqnIya#H | 36 (10)

T.B.1.6.5.4
BrAqtRuqvyaq deqvaqtyo# dakShi#NaH | yadA#havaqnIye# juhuqyAt | 
yaja#mAnaM ~MvaruNapAqSena# grAhayet | dakShi#Neq &gnau ju#hoti | 
BrAtRu#vyameqva va#ruNapAqSena# grAhayati | SUrpe#Na juhoti | 
anya#meqva varu#Naqmava#yajate | SIqr.qShanna#dhi niqdhAya# juhoti | 
SIqr.qShaqta eqva varu#Naqmava# yajate | praqtya~gtiShTha#~jjuhoti | 37 (10)

T.B.1.6.5.5
praqtya~g~geqva varu#NapAqSAn-nirmu#cyate | akraqnkarma# karmaqkRutaq ityA#ha | 
deqvAnRuqNaM ni#ravaqdAya# | aqnRuqNA gRuqhAnupaq-pretetiq vAvaitadA#ha | 
varu#Na gRuhItaqM ~MvA eqtad-yaqj~jasya# | yad-yaju#ShA gRuhIqtasyA#tiqricya#te | 
tuShA$Sca niShkAqsaSca# | tuShai$Sca niShkAqsena# cAvaBRuqthamavai#ti | 
varu#Na-gRuhItenaiqva varu#Naqmava#yajate | aqpo#&vaBRuqthamavai#ti | 38 (10)

T.B.1.6.5.6
aqPsu vai varu#NaH | sAqkShAdeqva varu#Naqmava# yajate | 
prati#yutoq varu#Nasyaq pASaq ityA#ha | vaqruqNaqpAqSAdeqva nirmu#cyate | 
apra#tIkShaq-mAya#nti | varu#NasyAqntar.hi#tyai | edho$&syedhiShIqmahItyA#ha | 
saqmidhaiqvAgniM na#maqsyanta# uqpAya#nti | tejo#&siq tejoq mayi# dheqhItyA#ha | 
teja# eqvAtmandha#tte ( ) || 39 (10) 
(kaqroti# - grAhaya - tyAhavaqnIyaq - stiShTha#~jjuho - tyaqpo#&vaBRuqthamavai#ti - dhatte) (A5)

1.6.6	anuvAkaM 6 - sAkamedhAH 
T.B.1.6.6.1
deqvAqsuqrAH sam~Mya#ttA Asann | so$&gnira#bravIt | 
mameqya-manI#kavatI taqnUH | tAM prI#NIta | athAsu#rAnaqBi Ba#viShyaqtheti# | 
te deqvA aqgnaye&nI#kavate puroqDASa#maqShTAka#pAlaqM nira#vapann | 
so$&gniranI#kavAqnth svena# BAgaqdheye#na prIqtaH | 
caqtuqdrdhA &nI#kA-nyajanayata | 
tato# deqvA aBa#vann | parA &su#rAH | 40 (10)

T.B.1.6.6.2
yadaqgnaye&nI#kavate puroqDASa#maqShTAka#pAlaM niqrvapa#ti | 
aqgnimeqvAnI#kavantaq(gg)q svena# BAgaqdheye#na prINAti | 
so$&gniranI#kavAqnth svena# BAgaqdheye#na prIqtaH | 
caqtuqdrdhA &nI#kAni janayate | aqsau vA A#diqtyo$&gni-ranI#kavAn | 
tasya# raqSmayo&nI#kAni | sAqka(gm) sUrye#NodyaqtA nirva#pati | 
sAqkShAdeqvAsmAq anI#kAni janayati | te&su#rAqH parA#jitAq yanta#H | 
dyAvA#pRuthiqvI upA$Srayann | 41 (10)

T.B.1.6.6.3
te deqvA maqrudBya#H sAntapaqneBya#ScaqruM nira#vapann | 
tAM dyAvA#pRuthiqvIByA#-meqvoBaqyataqH sama#tapann | 
yanmaqrudBya#H sAntapaqneBya#ScaqruM niqrvapa#ti | 
dyAvA#pRuthiqvIByA#meqva tadu#Baqyatoq yaja#mAnoq BrAtRu#vyAqnth santa#pati | 
maqddhyandi#neq nirva#pati | tar.hiq hi te&kShNi#ShThaqM tapa#ti | caqrurBa#vati | 
saqrvata# eqvainAqnth santa#pati | te deqvAH Svo# vijaqyinaqH santa#H | 
sarvA#sAM duqgdhe gRu#hameqdhIya#M caqruM nira#vapann | 42 (10)

T.B.1.6.6.4
ASi#tA eqvAdyopa#vasAma | kasyaq vA&heqdam | kasya# vAq Svo Ba#viqteti# | 
sa SRuqto#&Bavat | tasyAhu#tasyaq nAS~jann# | na hi deqvA ahu#tasyAqS~janti# | 
te$&bruvann | kasmA# iqma(gm) ho$ShyAmaq iti# | 
maqrudByo# gRuhameqdhiByaq itya#bruvann | 
taM maqrudByo# gRuhameqdhiByo#&juhavuH | 43 (10)

T.B.1.6.6.5
tato# deqvA aBa#vann | parA&su#rAH | 
yasyaiqvaM ~MviqduSho# maqrudByo# gRuhameqdhiByo# gRuqhe juhva#ti | 
Bava#tyAqtmanA$ | parA$&syaq BrAtRu#vyo Bavati | 
yadvai yaqj~jasya# pAkaqtrA kriqyate$ | paqSaqvya#M tat | 
pAqkaqtrA vA eqtatkri#yate | yanneddhmAbaqrq.hir-Bava#ti | na sA#midheqnI-raqnvAha# | 44 (10)

T.B.1.6.6.6
na pra#yAqjA iqjyante$ | nAnU#yAqjAH | ya eqvaM ~Mveda# | paqSuqmAn Ba#vati | 
Ajya#BAgau yajati | yaqj~jasyaiqva cakShu#ShIq nAntare#ti | 
maqruto# gRuhameqdhino# yajati | BAqgaqdheye#-naiqvainAqnth-sama#drdhayati | 
aqgni(gg) svi#ShTaqkRuta#M ~Myajatiq prati#ShThityai | iDA$nto Bavati ( ) | 
paqSavoq vA iDA$ | paqSuShveqvopari#ShTAqt prati# tiShThati || 45 (12) 
(asu#rA - aSrayan - gRuhameqdhIya#M caqruM nira#vapan - najuhavu - raqnvA - heDA$nto Bavatiq dve ca#) (A6)

1.6.7	anuvAkaM 7 - tacCeShaH 
T.B.1.6.7.1
yatpatnI# gRuhameqdhIya#-syASnIqyAt | gRuqhaqmeqddhye#va syA$t | 
vi tva#sya yaqj~ja Ru#dhyeta | yannAS~jIqyAt | agRu#hamedhI syAt | 
nAsya# yaqj~jo vyRu#ddhyeta | prati#veSaM paceyuH | tasyA$S~jIyAt | 
gRuqhaqmeqddhye#va Ba#vati | nAsya# yaqj~jo vyRu#ddhyate | 46 (10)

T.B.1.6.7.2
te deqvA gRu#hameqdhIye#neqShTvA | ASi#tA aBavann | A~jja#tAqBya#~jjata | 
anu# vaqthsA-na#vAsayann | teByo&su#rAqH kShudhaqM prAhi#Nvann | 
sA deqveShu# loqkamavi#ttvA | asu#rAqn-puna#ragacCat | 
gRuqhaqmeqdhIye#neqShTvA | ASi#tA Bavanti | A~jja#teq&Bya#~jjate | 47 (10)

T.B.1.6.7.3
anu# vaqthsAn. vA#sayanti | 
BrAtRu#vyAyaiqva tad-yaja#mAnaqH kShudhaqM prahi#Noti | 
te deqvA gRu#hameqdhIye#neqShTvA | indrA#ya niShkAqsaM nya#dadhuH | 
aqsmAneqva Sva indroq nihi#taBAga upAvartiqteti# | 
tAnindroq nihi#taBAga uqpAva#rtata | gRuqhaqmeqdhIye#neqShTvA | 
indrA#ya niShkAqsaM nida#ddhyAt | indra# eqvainaqM 
nihi#taBAga uqpAva#rtate | gAr.ha#patye juhoti | 48 (10)

T.B.1.6.7.4
BAqgaqdheye#neqvainaq(gm)q sama#drdhayati | RuqShaqBamAhva#yati | 
vaqShaqTkAqra eqvAsyaq saH | 
atho# indriqyameqva tad-vIqrya#M ~Myaja#mAnoq BrAtRu#vyasya vRu~gkte | 
indro# vRuqtra(gm) haqtvA | parA$M parAqvata#-magacCat | 
apA#rAdhaqmitiq manya#mAnaH | so$&bravIt | 
ka iqdaM ~Mve#diShyaqtIti# | te$&bruvan maqrutoq vara#M ~MvRuNAmahai | 49 (10)

T.B.1.6.7.5
atha# vaqyaM ~Mve#dAma | aqsmaBya#meqva pra#thaqma(gm) haqvirniru#pyAtAq iti# | 
ta e#naqmaddhya#-krIDann | tatkrIqDinA$M krIDiqtvam | 
yan maqrudBya#H krIqDiBya#H prathaqma(gm) haqvirni#ruqpyateq viji#tyai | 
sAqka(gm) sUrye#NodyaqtA nirva#pati | 
eqtasmiqn vai loqka indro# vRuqtrama#haqnth samRu#ddhyai | 
eqtad-brA$hmaNAnyeqva pa~jca# haqvI(gm)Shi# | eqtad-brA$hmaNa aindrAqgnaH | 
athaiqSha aiqndraScaqrur-Ba#vati ( ) | 50 (10)

T.B.1.6.7.6
uqddhAqraM ~MvA eqtamindraq uda#harata | vRuqtra(gm) haqtvA | aqnyAsu# deqvatAqsvadhi# | 
yadeqSha aiqndra-Scaqrur Bava#ti | uqddhAqrameqva taM ~Myaja#mAnaq uddha#rate | 
aqnyAsu# praqjAsvadhi# | vaiqSvaqkaqrmaqNa eka#kapAlo Bavati | 
viSvA$nyeqva tenaq karmA#Niq yaja#mAqno &va#rundhe || 51 (8) 
(Ruqddhyaqteq&-Bya#~jjate-juhoti-vRuNAmahai-Bavatyaq- +ShTau ca#) (A7)

1.6.8	anuvAkaM 8 - pitRuyaj~jaH 
T.B.1.6.8.1
vaiqSvaqdeqvenaq vai praqjApa#tiH praqjA a#sRujata | 
tA va#ruNa-praGAqsair-va#ruNapAqSAda#mu~jcat | sAqkaqmeqdhaiH pratya#sthApayat | 
trya#mbakai ruqdraM niqravA#dayata | piqtRuqyaqj~jena# suvaqrgaM ~Mloqkama#gamayat | 
yad-vai$Svadeqvenaq yaja#te | praqjA eqva tad-yaja#mAnaH sRujate | 
tA va#ruNa-praGAqsair-va#ruNapAqSAn-mu#~jcati | 
sAqkaqmeqdhaiH prati#ShThApayati | trya#mbakairuqdraM niqrava#dayate | 52 (10)

T.B.1.6.8.2
piqtRuqyaqj~jena# suvaqrgaM ~MloqkaM ga#mayati | daqkShiqNaqtaH prA#cInAvIqtI nirva#pati | 
daqkShiqNAvRuqddhi pi#tRuqNAm | anA#dRutyaq tat | uqttaqraqta eqvopaqvIyaq nirva#pet | 
uqBayeq hi deqvASca# piqtara#Sceqjyante$ | athoq yadeqva da#kShiNAqdrdhe#&dhiq Sraya#ti | 
tena# dakShiqNAvRu#t | somA#ya pitRuqmate# puroqDASaq(gm)q ShaTka#pAlaqM nirva#pati | 
saqm~Mvaqthsaqro vai soma#H pitRuqmAn | 53 (10)

T.B.1.6.8.3
saqm~Mvaqthsaqrameqva prI#NAti | piqtRuByo# bar.hiqShadByo# dhAqnAH | 
mAsAq vai piqtaro# bar.hiqShada#H | mAsA#neqva prI#NAti | 
yasmiqn vA Ruqtau puru#ShaH praqmIya#te | so$&syAqmuShmi#n ~Mloqke Ba#vati | 
baqhuqrUqpA dhAqnA Ba#vanti | aqhoqrAqtrANA#-maqBiji#tyai | 
piqtRuByo$ &gniShvAqtteByo# maqntham | 
aqdrdhaqmAqsA vai piqtaro$&gniShvAqttAH | 54 (10)

T.B.1.6.8.4
aqdrdhaqmAqsAneqva prI#NAti | aqBiqvAqnyA#yai duqgdhe Ba#vati | 
sA hi pi#tRudevaqtya#M duqhe | yat pUqrNam | tan ma#nuqShyA#NAm | 
uqpaqryaqdrdho deqvAnA$m | aqdrdhaH pi#tRuqNAm | aqdrdha upa#manthati | 
aqdrdho hi pi#tRuqNAm | ekaqyopa#manthati | 55 (10)

T.B.1.6.8.5
ekAq hi pi#tRuqNAm | daqkShiqNopa#manthati | daqkShiqNA vRuqddhi pi#tRuqNAm | 
anA#raqByopa#manthati | taddhi piqtRUn-gacCa#ti | 
iqmAM diSaqM ~Mvediqmuddha#nti | 
uqBayeq hi deqvASca# piqtara#Sceqjyante$ | catu#H sraktirBavati | 
sarvAq hyanuq diSa#H piqtara#H | aKA#tA Bavati | 56 (10)

T.B.1.6.8.6
KAqtA hi deqvAnA$m | maqddhyaqto$ &gnirAdhI#yate | 
aqntaqto hi deqvAnA#-mAdhIqyate$ | 
var.ShI#yAniqddhma iqddhmAd-Ba#vatiq vyAvRu#ttyai | 
pari# Srayati | aqntar.hi#toq hi pi#tRuloqko ma#nuShyaloqkAt | 
yat-paru#Shi diqnam | tad-deqvAnA$m | 
yada#ntaqrA | tan-ma#nuqShyA#NAm | 57 (10)

T.B.1.6.8.7
yath samU#lam | tat pi#tRuqNAm | samU#laM baqrq.hir-Ba#vatiq vyAvRu#ttyai | 
daqkShiqNA stRu#NAti | daqkShiqNA vRuqddhi pi#tRuqNAm | triH parye#ti | 
tRuqtIyeq vA iqto loqke piqtara#H | tAneqva prI#NAti | 
triH punaqH parye#ti | ShaTth saMpa#dyante | 58 (10)

T.B.1.6.8.8
ShaDvA Ruqtava#H | RuqtUneqva prI#NAti | yat pra#staqraM ~Myaju#ShA gRuhNIqyAt | 
praqmAyu#koq yaja#mAnaH syAt | yanna gRu#hNIqyAt | aqnAqyaqtaqnaH syA$t | 
tUqShNImeqva nya#syet | na praqmAyu#koq Bava#ti | nAnA#yataqnaH | 
yat-trIn-pa#riqdhIn pa#ridaqddhyAt | 59 (10)

T.B.1.6.8.9
mRuqtyunAq yaja#mAnaqM pari# gRuhNIyAt | yanna pa#ri-daqddhyAt | 
rakShA(gm)#si yaqj~ja(gm) ha#nyuH | dvau pa#riqdhI pari#dadhAti | 
rakSha#sAq-mapa#hatyai | atho# mRuqtyoreqva yaja#mAnaq-muthsRu#jati | 
yat trINi# trINi haqvI(gg)Shyu#dAqhare#yuH | 
traya#straya eShA(gm) sAqkaM pramI#yerann | ekai#ka-manUqcInA$-nyuqdAha#ranti | 
ekai#ka eqvaiShA#maqnva~jcaqH pramI#yate ( ) | kaqSipu# kaSipaqvyA#ya | 
uqpaqbar.ha#Na-mupabar.haqNyA#ya | A~jja#na-mA~jjaqnyA#ya | 
aqBya~jja#na-maBya~jjaqnyA#ya | yaqthAqBAqgameqvainA$n prINAti || 60 (15) 

 (niqrava#dayate - pitRuqmA - na#gniShvAqttA - ekaqyopa# manthaq - tyaKA#tA Bavati-manuqShyA#NAM - padyante - paridaqddhyAn - mI#yateq pa~jca# ca) (A8)

1.6.9	anuvAkaM 9 - tacCeShaH 
T.B.1.6.9.1
aqgnaye# deqveBya#H piqtRuBya#H samiqddhyamA#nAqyAnu#brUqhItyA#ha | 
uqBayeq hi deqvASca# piqtara#Sceqjyante$ | ekAqmanvA#ha | ekAq hi pi#tRuqNAm | 
triranvA#ha | trir.hi deqvAnA$m | AqGAqrAvAGA#rayati | 
yaqj~jaq paqruShoqrana#ntarityai | nAr.SheqyaM ~MvRu#NIte | na hotA#ram | 61 (10)

T.B.1.6.9.2
yadA#r.SheqyaM ~MvRu#NIqta | yaddhotA#ram | praqmAyu#koq yaja#mAnaH syAt | 
praqmAyu#koq hotA$ | tasmAqnna vRu#NIte | yaja#mAnasyaq hotu#r-gopIqthAya# | 
apa#bar.hiShaH prayAqjAn.-ya#jati | praqjA vai baqrq.hiH | 
praqjA eqva mRuqtyoruthsRu#jati | Ajya#BAgau yajati | 62 (10)

T.B.1.6.9.3
yaqj~jasyaiqva cakShu#ShIq nAntare#ti | prAqcIqnAqvIqtI soma#M ~Myajati | 
piqtRuqdeqvaqtyA# hi | eqShA &&hu#tIH | pa~jcaq kRutvo&va#dyati | 
pa~jcaq hye#tA deqvatA$H | dve pu#ro&nuvAqkye$ | yAqjyA# deqvatA# vaShaTkAqraH | 
tA eqva prI#NAti | santa#taqmava# dyati | 63 (10)

T.B.1.6.9.4
RuqtUqnA(gm) santa#tyai | praivaiByaqH pUrva#yA puro&nuvAqkya#yA &&ha | 
praNa#yati dviqtIya#yA | gaqmaya#ti yAqjya#yA | tRuqtIyeq vA iqto loqke piqtara#H | 
ahna# eqvainAqn pUrva#yA puro&nuvAqkya#yAq &tyAna#yati | rAtri#yai dviqtIya#yA | 
aivainAn#. yAqjya#yA gamayati | daqkShiqNaqto#&vaqdAya# | 
udaq~g~gati# krAmatiq vyAvRu#ttyai | 64 (10)

T.B.1.6.9.5
A svaqdhetyA-SrA#vayati | astu# svaqdheti# praqtyASrA#vayati | 
svaqdhA namaq itiq vaSha#Tkaroti | svaqdhAqkAqro hi pi#tRuqNAm | 
somaqmagre# yajati | soma# prayAjAq hi piqtara#H | soma#M pitRuqmanta#M ~Myajati | 
saqm~Mvaqthsaqro vai soma#H pitRuqmAn | saqm~Mvaqthsaqrameqva tad-ya#jati | 
piqtRUn-ba#r.hiqShado# yajati | 65 (10)

T.B.1.6.9.6
ye vai yajvA#naH | te piqtaro# bar.hiqShada#H | tAneqva tad-ya#jati | 
piqtRUna#gniShvAqttAn. ya#jati | ye vA aya#jvAno gRuhameqdhina#H | 
te piqtaro$&gniShvAqttAH | tAneqva tad-ya#jati | 
aqgniM ka#vyaqvAha#naM ~Myajati | 
ya eqva pi#tRuqNAmaqgniH | tameqva tad-ya#jati | 66 (10)

T.B.1.6.9.7
athoq yathAq&gni(gg) svi#ShTaqkRutaqM ~Myaja#ti | tAqdRugeqva tat | 
eqtatte# tataq ye caq tvAmanviti# tiqsRuShu# sraqktIShuq nida#dhAti | 
tasmAqdA tRuqtIyAqt puru#ShAqnnAmaq na gRu#hNanti | eqtAva#ntoq hIjyante$ | 
atra# pitaro yathABAqgaM ma#ndaddhvaqmityA#ha | hlIkAq hi piqtara#H | 
uda#~jcoq niShkrA#manti | eqShA vai ma#nuqShyA#NAqM dik | 
svAmeqva tad-diSaqmanuq niShkrA#manti | 67 (10)

T.B.1.6.9.8
AqhaqvaqnIyaq-mupa#tiShThante | nye#vAsmaiq taddhnu#vate | yathsaqtyA#havaqnIye$ | 
athAqnyatraq cara#nti | Atami#toqrupa#tiShThante | aqgnimeqvopa#draqShTAra#M kRuqtvA | 
piqtRUn-niqrava#dayante | antaqM ~MvA eqte prAqNAnA$M gacCanti | 
ya Atami#torupaqtiShTha#nte | suqsaqndRuSa#M tvA vaqyamityA#ha | 68 (10)

T.B.1.6.9.9
prAqNo vai su#saqndRuk | prAqNameqvAtman-da#dhate | 
yojAq nvi#ndra teq harIq ityA#ha | prAqNameqva puna#rayu~gkta | 
akShaqnnamI#madantaq hItiq gAr.ha#patyaq-mupa#tiShThante | 
akShaqnnamI#madaqntAthaq tvopa#tiShThAmahaq itiq vAvaitadA#ha | 
amI#madanta piqtara#H soqmyA ityaqBi prapa#dyante | 
amI#madanta piqtaro&tha# tvAq&Bi prapa#dyAmahaq itiq vAvaitadA#ha | 
aqpaH pari#Shi~jcati | mAqrjaya#tyeqvainAn# | 69 (10)

T.B.1.6.9.10
atho# taqrpaya#tyeqva | tRupya#ti praqjayA# paqSuBi#H | ya eqvaM ~Mveda# | 
apa# bar.hiShAvanUyAqjau ya#jati | praqjA vai baqrq.hiH | 
praqjA eqva mRuqtyoruthsRu#jati | caqtura#H prayAqjAn. ya#jati | dvAva#nUyAqjau | 
ShaTth saMpa#dyante | ShaDvA Ruqtava#H ( ) | 70 (10)

T.B.1.6.9.11
RuqtUneqva prI#NAti | na patnyanvA$ste | na sam~MyA#jayanti | 
yatpatnyaqnvAsI#ta | yathsa#m~MyAqjaye#yuH | praqmAyu#kA syAt | 
tasmAqnnAnvA$ste | na sam~MyA#jayanti | patni#yai gopIqthAya# || 71 (9) 
(hotA#raq - mAjya#BAgau yajatiq - santa#taqmava#dyatiq - vyAvRu#ttyai - bar.hiqShado# yajatiq - tameqva tad ya#jaq- tyanuq niShkrA#mantyA - hai - nAn - Ruqtavoq - +nava# ca) (A9)

1.6.10	anuvAkaM 10 - tryambakahavIMShi 
T.B.1.6.10.1
praqtiqpUqruqShameka#kapAlAqn nirva#pati | jAqtA eqva praqjA ruqdrAnniqrava#dayate | 
ekaqmati#riktam | jaqniqShyamA#NA eqva praqjA ruqdrAnniqrava#dayate | 
eka#kapAlA Bavanti | eqkaqdhaiva ruqdraM niqrava#dayate | nABiGA#rayati | 
yada#BiGAqraye$t | aqntaqraqvaqcAqriNa(gm)# ruqdraM ku#ryAt | 
eqkoqlmuqkena# yanti | 72 (10)

T.B.1.6.10.2
taddhi ruqdrasya# BAgaqdheya$m | iqmAM diSa#M ~Myanti | 
eqShA vai ruqdrasyaq dik | svAyA#meqva diqSi ruqdraM niqrava#dayate | 
ruqdro vA a#paqSukA#yAq Ahu#tyaiq nAti#ShThata | 
aqsau te# paqSuritiq nirdi#SeqdyaM dviqShyAt | yameqva dveShTi# | 
tama#smai paqSuM nirdi#Sati | yadiq na dviqShyAt | 
AqKuste# paqSuriti# brUyAt | 73 (10)

T.B.1.6.10.3
na grAqmyAn paqSUn. hiqnasti# | nAraqNyAn | caqtuqShpaqthe ju#hoti | 
eqSha vA a#gnIqnAM paDbI#Soq nAma# | aqgniqvatyeqva ju#hoti | 
maqddhyaqmena# paqrNena# juhoti | srugGye#ShA | athoq Kalu# | 
aqntaqmenaiqva ho#taqvya$m | aqntaqta eqva ruqdraM niqrava#dayate | 74 (10)

T.B.1.6.10.4
eqSha te# rudra BAqgaH saqha svasrA&mbi#kaqyetyA#ha | 
SaqradvA aqsyAmbi#kAq svasA$ | tayAq vA eqSha hi#nasti | ya(gm) hiqnasti# | 
tayaiqvaina(gm)# saqha Sa#mayati | BeqShaqjaM gavaq ityA#ha | 
yAva#nta eqva grAqmyAH paqSava#H | teByo# BeShaqjaM ka#roti | 
avA$mba ruqdrama#dimaqhItyA#ha | AqSiSha#meqvaitAmASA$ste | 75 (10)

T.B.1.6.10.5
trya#mbakaM ~MyajAmahaq ityA#ha | mRuqtyor mu#kShIyaq mA &mRutAqditiq vAvaitadA#ha | 
utki#ranti | Baga#sya lIPsante | mUte# kRuqtvA&&sa#janti | 
yathAq jana#M ~Myaqte#&vaqsaM kaqroti# | tAqdRugeqvatat | 
eqSha te# rudra BAqga ityA#ha niqrava#ttyai | apra#tIkShaqmAya#nti | 
aqpaH pari#Shi~jcati ( ) | ruqdrasyAqntar.hi#tyai | 
pra vA eqte$&smA-lloqkAccya#vante | ye trya#mbakaiqScara#nti | 
AqdiqtyaM caqruM punaqretyaq nirva#pati | iqyaM ~MvA adi#tiH | 
aqsyAmeqva prati# tiShThanti || 76 (16) 
(yaqntiq - brUqyAqn - niqrava#dayate - SAste - si~jcatiq ShaTca#) (A10)

Prapaataka Korvai with starting Words of 1 to 10 Anuvaakams :- 
(anu#matyai - vaiSvadeqvenaq tAH sRuqShTA - striqvRut - praqjApa#tiH saviq - totta#rasyAM - devAsuqrAH so$&gnir - yat patnI# -vaiSvadeqvenaq tA va#ruNapraGAqsai - raqgnaye# deqveBya#H - pratipUruqShaM daSa#) 

Korvai with starting Words of 1, 11, 21 Series of Dasinis :-
(anu#matyai - prathamaqjo vaqthso - ba#hurUqpA hi paqSavaq - stasmA$t pRuthamAqtraM - ~Myadaqgnaye&nI#kavata - uddhAqraM ~MvA - aqgnaye# deqveBya# - RuqtUneqva ShaTthsa#ptatiH) 

First and Last Word of 6th Prapaatakam :-
(anu#matyaiq - prati# tiShThanti)

|| hari#H oM ||

|| kRuShNa yajurvedIya taittirIya brAhmaNe prathamAShTake ShaShThaH prapAThakaH samAptaH ||
==========================
oM namaH paramAtmane, SrI mahAgaNapataye namaH 
SrI guruByo namaH, haqriqH oM

1.7	prathamAShTake saptamaH prapAThakaH - rAjasUyAnubrAhmaNaM 

1.7.1	anuvAkaM 1 - SunAsIrIyendraturIyapa~jcAvattIyApAmArgahomAH 

T.B.1.7.1.1
eqtad-brA$hmaNAnyeqva pa~jca# haqvI(gm)Shi# | 
athendrA#yaq SunAqsIrA#ya puroqDASaqM dvAda#SakapAlaqM nirva#pati | 
saqm~Mvaqthsaqro vA indrAq SunAqsIra#H | 
saqm~MvaqthsaqreNaiqvAsmAq annaqmava# rundhe | vAqyaqvya#M payo# Bavati | 
vAqyurvai vRuShTyai$ pradApayiqtA | sa eqvAsmaiq vRuShTiqM pradA#payati | 
sauqrya# eka#kapAlo Bavati | sUrye#Naq vA aqmuShmi#~Mlloqke vRuShTi#drdhRuqtA | 
sa eqvAsmaiq vRuShTiqM ni ya#cCati | 1 (10)

T.B.1.7.1.2
dvAqdaqSaqgaqva(gm) sIraqM dakShi#NAq samRu#ddhyai | deqvAqsuqrAH sam~Mya#ttA Asann | 
te deqvA aqgnima#bruvann | tvayA# vIqreNAsu#rAnaq-BiBa#vAqmeti# | 
so$&bravIt | treqdhA&hamAqtmAnaqM ~Mvika#riShyaq iti# | 
sa treqdhA &&tmAnaqM ~Mvya#kuruta | aqgniM tRutI#yam | 
ruqdraM tRutI#yam | varu#NaqM tRutI#yam | 2 (10)

T.B.1.7.1.3
so$&bravIt | ka iqdaM tuqrIyaqmiti# | aqhamitIndro$&bravIt | 
saM tu sRu#jAvahAq iti# | tau sama#sRujetAm | sa indra#stuqrIya#-maBavat | 
yadindra#-stuqrIyaq-maBa#vat | tadi#ndra-turIqyasye$ndra-turIyaqtvam | 
tatoq vai deqvA vya#jayanta | yadi#ndraturIqyaM ni#ruqpyateq viji#tyai | 3 (10)

T.B.1.7.1.4
vaqhinI# dheqnur-dakShi#NA | yad-vaqhinI$ | tenA$gneqyI | yad-gauH | 
tena# rauqdrI | yad-dheqnuH | tenaiqndrI | yathstrI saqtI dAqntA | 
tena# vAruqNI samRu#ddhyai | praqjApa#tir-yaqj~jama#sRujata | 4 (10)

T.B.1.7.1.5
ta(gm) sRuqShTa(gm) rakShA(gg)#syajiGA(gm)sann | 
sa eqtAH praqjApa#ti-rAqtmano# deqvatAq nira#mimIta | 
tABiqrvai sa diqgByo rakShA(gm)#siq prANu#data | 
yat pa#~jcAvaqttIya#M juqhoti# | 
diqgBya eqva tad-yaja#mAnoq rakShA(gm)#siq praNu#date | 
samU#Dhaq(gm)q rakShaqH sanda#gdhaq(gm)q rakShaq ityA#ha | rakShA(gg)#syeqva sanda#hati | 
aqgnaye# rakShoqGne svAhetyA#ha | 
deqvatA$Bya eqva vi#jigyAqnAByo# BAgaqdheya#M karoti | 
praqShTiqvAqhI rathoq dakShi#NAq samRu#ddhyai | 5 (10)

T.B.1.7.1.6
indro# vRuqtra(gm) haqtvA | asu#rAn parAqBAvya# | namu#cimAsuqraM nAla#Bata | 
ta(gm) SaqcyA#&gRuhNAt | tau sama#laBetAm | so$&smA-daqBiSu#nataro&Bavat |
so$&bravIt | saqndhA(gm) sanda#dhAvahai | athaq tvA&va# srakShyAmi | 
na mAq SuShke#Naq nArdreNa# hanaH | 6 (10)

T.B.1.7.1.7
na divAq na naktaqmiti# | sa eqtamaqpAM Pena#masi~jcat | 
na vA eqSha SuShkoq nArdro vyu#ShTA &&sIt | anu#ditaqH sUrya#H | 
na vA eqtad-divAq na nakta$m | tasyaiqtasmi#n ~Mloqke | 
aqpAM Pene#naq Siraq uda#vartayat | tade#naqmanva#vartata | mitra#druqgiti# | 7 (9)

T.B.1.7.1.8
sa eqtAna#pAmAqrgAna#janayat | tAna#juhot | tairvai sa rakShAq(gg)qsyapA#hata | 
yada#pAmArga hoqmo Bava#ti | rakSha#sAq-mapa#hatyai | eqkoql muqkena# yanti | 
taddhi rakSha#sAM BAgaqdheya$m | iqmAM diSa#M ~Myanti | 
eqShA vai rakSha#sAqM dik | svAyA#meqva diqSi rakShA(gm)#si hanti | 8 (10)

T.B.1.7.1.9
svakRu#taq iri#Ne juhoti pradaqre vA$ | eqtad vai rakSha#sAmAqyata#nam | 
sva eqvAyata#neq rakShA(gm)#si hanti | paqrNaqmaye#na sruqveNa# juhoti | 
brahmaq vai paqrNaH | brahma#Naiqva rakShA(gm)#si hanti | 
deqvasya# tvA saviqtuH pra#saqva ityA#ha | 
saqviqtRupra#sUta eqva rakShA(gm)#si hanti | 
haqta(gm) rakSho &va#dhiShmaq rakShaq ityA#ha | rakSha#sAq(gg)q stRutyai$ ( ) | 
yadvasteq tad-dakShi#NA niqrava#ttyai | apra#tIkShaqmA ya#nti | 
rakSha#sA-maqntar.hi#tyai || 9 (13) 
(yaqcCaqtiq - varu#NaqM tRutI#yaMq - ~Mviji#tyA - asRujataq - samRu#ddhyai - hanoq - mitra#druqgiti# - hantiq - stRutyaiq trINi# ca) (A1)

1.7.2	anuvAkaM 2 - devikAvahavIMShi 
T.B.1.7.2.1
dhAqtre pu#roqDASaqM dvAda#SakapAlaqM nirva#pati | saqm~Mvaqthsaqro vai dhAqtA | 
saqm~MvaqthsaqreNaiqvAsmai$ praqjAH praja#nayati | anveqvAsmAq anu#matirmanyate | 
rAqte rAqkA | pra si#nIvAqlI ja#nayati | 
praqjAsveqva prajA#tAsu kuqhvA# vAca#M dadhAti | 
miqthuqnau gAvauq dakShi#NAq samRu#ddhyai | 
AqgnAqvaiqShNaqva-mekA#daSakapAlaqM nirva#pati | 
aiqndrAqvaiqShNaqva-mekA#daSakapAlam | 10 (10)

T.B.1.7.2.2
vaiqShNaqvaM tri#kapAqlam | vIqrya#M ~MvA aqgniH | vIqrya#mindra#H | vIqrya#M ~MviShNu#H | 
praqjA eqva prajA#tA vIqrye$ prati#ShThApayati | tasmA$t praqjA vIqryA#vatIH | 
vAqmaqna Ru#ShaqBo vaqhI dakShi#NA | yadvaqhI | tenA$gneqyaH | yadRu#ShaqBaH | 11 (10)

T.B.1.7.2.3
tenaiqndraH | yadvA#maqnaH | tena# vaiShNaqvaH samRu#ddhyai | 
aqgnIqShoqmIyaq-mekA#daSakapAlaqM nirva#pati | 
iqndrAqsoqmIyaq-mekA#daSakapAlam | 
sauqmyaM caqrum | somoq vai re#toqdhAH | aqgniH praqjAnA$M prajanayiqtA | 
vRuqddhAnAqmindra#H pradApayiqtA | soma# eqvAsmaiq retoq dadhA#ti | 12 (10)

T.B.1.7.2.4
aqgniH praqjAM praja#nayati | vRuqddhAmindraqH praya#cCati | 
baqBrur-dakShi#NAq samRu#ddhyai | soqmAqpauqShNaM caqruM nirva#pati | 
aiqndrAqpauqShNaM caqrum | somoq vai re#toqdhAH | pUqShA pa#SUqnAM pra#janayiqtA | 
vRuqddhAnAqmindra#H pradApayiqtA | 
soma# eqvAsmaiq retoq dadhA#ti | pUqShA paqSUn praja#nayati | 13 (10)

T.B.1.7.2.5
vRuqddhAnindraqH praya#cCati | pauqShNaScaqrur-Ba#vati | iqyaM ~Mvai pUqShA | 
aqsyAmeqva prati# tiShThati | SyAqmo dakShi#NAq samRu#ddhyai | 
baqhu vai puru#Sho&meqddhya-mupa#gacCati | vaiqSvAqnaqraM dvAda#SakapAlaqM nirva#pati | 
saqm~Mvaqthsaqro vA aqgnir-vai$SvAnaqraH | saqm~MvaqthsaqreNaiqvaina(gg)# svadayati | 
hira#NyaqM dakShi#NA | 14 (10)

T.B.1.7.2.6
paqvitraqM ~Mvai hira#Nyam | puqnAtyeqvaina$m | baqhu vai rA#jaqnyo &nRu#taM karoti | 
upa# jAqmyai hara#te | jiqnAti# brAhmaqNam | vadaqtyanRu#tam | 
anRu#teq Kaluq vai kriqyamA#Neq varu#No gRuhNAti | 
vAqruqNaM ~Mya#vaqmaya#M caqruM nirva#pati | 
vaqruqNaqpAqSAdeqvaina#M mu~jcati | aSvoq dakShi#NA ( ) | 
vAqruqNo hi deqvataqyA&SvaqH samRu#ddhyai || 15 (11) 
(aiqndrAqvaiqShNAqvamekA#daSakapAlaqM-~MyadRu#ShaqBo- dadhA#ti-pUqShA paqSUn praja#nayatiq-hira#NyaqM dakShi#NAq-dakShiqNaikaM# ca) (A2)

1.7.3	anuvAkaM 3 - ratninAM havIMShi 
T.B.1.7.3.1
raqtninA#meqtAni# haqvI(gm)Shi# Bavanti | eqte vai rAqShTrasya# pradAqtAra#H | 
eqte#&pAdAqtAra#H | ya eqva rAqShTrasya# pradAqtAra#H | ye#&pAdAqtAra#H | 
ta eqvAsmai# rAqShTraM praya#cCanti | rAqShTrameqva Ba#vati | yath sa#mAqhRutya# niqrvape$t | 
ara#tninaH syuH | yaqthAqyaqthaM nirva#pati ratniqtvAya# | 16 (10)

T.B.1.7.3.2
yath saqdyo niqrvape$t | yAva#tIqmeke#na haqviShAq&&SiSha#mava ruqndhe | 
tAva#tIqmava# rundhIta | aqnvaqhaM nirva#pati | BUya#sImeqvASiShaqmava# rundhe | 
BUya#so yaj~jakraqtUnupai#ti | bAqr.qhaqspaqtyaM caqruM nirva#pati braqhmaNo# gRuqhe | 
muqKaqta eqvAsmaiq brahmaq sa(gg)Sya#ti | athoq brahma#nneqva kShaqtra-maqnvAra#mBayati | 
SiqtiqpRuqShTho dakShi#NAq samRu#ddhyai | 17 (10)

T.B.1.7.3.3
aiqndra-mekA#daSakapAla(gm) rAjaqnya#sya gRuqhe | iqndriqyameqvAva# rundhe | 
RuqShaqBo dakShi#NAq samRu#ddhyai | AqdiqtyaM caqruM mahi#Shyai gRuqhe | iqyaM ~MvA adi#tiH | 
aqsyAmeqva prati#tiShThati | dheqnur-dakShi#NAq samRu#ddhyai | 
BagA#ya caqruM ~MvAqvAtA#yai gRuqhe | Baga#meqvAsmi#n dadhAti | 
vici#ttagarBA paShThauqhI dakShi#NAq samRu#ddhyai | 18 (10)

T.B.1.7.3.4
naiqr.qRuqtaM caqruM pa#rivRuqktyai# gRuqhe kRuqShNAnA$M ~MvrIhIqNAM naqKani#rBinnam | 
pAqpmAna#meqva nir.Ru#tiM niqrava#dayate | kRuqShNA kUqTA dakShi#NAq samRu#ddhyai | 
Aqgneqya-maqShTAka#pAla(gm) senAqnyo# gRuqhe | senA#meqvAsyaq sa(gg)Sya#ti | 
hira#NyaqM dakShi#NAq samRu#ddhyai | vAqruqNaM daSa#kapAla(gm) sUqtasya# gRuqhe | 
vaqruqNaqsaqvameqvAva#-rundhe | maqhAni#raShToq dakShi#NAq samRu#ddhyai | 
mAqruqta(gm) saqptaka#pAlaM grAmaqNyo# gRuqhe | 19 (10)

T.B.1.7.3.5
annaqM ~Mvai maqruta#H | anna#meqvAva#-rundhe | pRuS~jiqr-dakShi#NAq samRu#ddhyai | 
sAqviqtraM dvAda#SakapAlaM kShaqtturgRuqhe prasU$tyai | uqpaqddhvaqsto dakShi#NAq samRu#ddhyai | 
AqSviqnaM dvi#kapAqla(gm) sa#~ggrahIqturgRuqhe | aqSvinauq vai deqvAnA$M BiqShajau$ | 
tAByA#meqvAsmai# BeShaqjaM ka#roti | saqvAqtyau# dakShi#NAq samRu#ddhyai | 
pauqShNaM caqruM BA#gaduqGasya# gRuqhe | 20 (10)

T.B.1.7.3.6
annaqM ~Mvai pUqShA | anna#meqvAva# rundhe | SyAqmo dakShi#NAq samRu#ddhyai | 
rauqdraM gA#vIdhuqkaM caqruma#kShAvAqpasya# gRuqhe | aqntaqta eqva ruqdraM niqrava#dayate | 
Saqbalaq udvA#roq dakShi#NAq samRu#ddhyai | dvAda#SaiqtAni# haqvI(gm)Shi# Bavanti | 
dvAda#Saq mAsA$H sam~MvathsaqraH | saqm~MvaqthsaqreNaiqvAsmai# rAqShTramava#-rundhe | 
rAqShTrameqva Ba#vati | 21 (10)

T.B.1.7.3.7
yanna pra#ti niqrvape$t | raqtnina# AqSiSho&va#rundhIrann | pratiq nirva#pati | 
indrA#ya suqtrAmNe# puroqDASaq-mekA#daSakapAlam | indrA#yA(gm)hoqmuce$ | 
AqSiSha# eqvAva#rundhe | 
aqyaM noq rAjA# vRutraqhA rAjA# BUqtvA vRuqtraM ~Mva#ddhyAqdityA#ha | 
AqSiSha#meqvaitAmASA$ste | maiqtrAq-bAqr.qhaqspaqtyaM Ba#vati | 
SveqtAyai$ Sveqtava#thsAyai duqgdhe | 22 (10)

T.B.1.7.3.8
bAqr.qhaqspaqtye maiqtramapi# dadhAti | brahma# caiqvAsmai$ kShaqtraM ca# saqmIcI# dadhAti | 
athoq brahma#nneqva kShaqtraM prati#ShThApayati | bAqr.qhaqspaqtyenaq pUrve#Naq praca#rati | 
muqKaqta eqvAsmaiq brahmaq sa(gg)Sya#ti | athoq brahma#nneqva kShaqtra-maqnvAra#mBayati | 
svaqyaqM kRuqtA vedi#rBavati | svaqyaqndiqnaM baqr.qhiH | svaqyaq~gkRuqta iqddhmaH | 
ana#BijitasyAq-Biji#tyai ( ) | tasmAqd-rAj~jAqmara#Nya-maqBiji#tam | 
saiva SveqtA Sveqtava#thsAq dakShi#NAq samRu#ddhyai || 23 (12)
(raqtniqtvAyaq - samRu#ddhyai - paShThauqhi dakShi#NAq samRu#ddhyai - grAmaqNyo# gRuqhe - BA#gaduqGasya# gRuqhe-Ba#vati - duqgdhe# - &Biji#tyaiq dve ca#) (A3)

1.7.4	anuvAkaM 4 - devasuvAM havIMShi 
T.B.1.7.4.1
deqvaqsuqvAmeqtAni# haqvI(gm)Shi# Bavanti | eqtAva#ntoq vai deqvAnA(gm)# saqvAH | 
ta eqvAsmai# saqvAn praya#cCanti | ta e#na(gm) suvante | 
aqgnireqvaina#M gRuqhapa#tInA(gm) suvate | somoq vanaqspatI#nAm | ruqdraH pa#SUqnAm | 
bRuhaqspati#r-vAqcAm | indro$ jyeqShThAnA$m | miqtraH saqtyAnA$m | 24 (10)

T.B.1.7.4.2
varu#Noq dharma#patInAm | eqtadeqva sarva#M Bavati | 
saqviqtA tvA$ prasaqvAnA(gm)# suvatAqmitiq hasta#M gRuhNAtiq prasU$tyai | 
ye de#vA devaqsuvaqH sthetyA#ha | yaqthAq yaqjureqvai tat | 
maqhaqte kShaqtrAya# mahaqta Adhi#patyAya mahaqte jAna#rAjyAqyetyA#ha | 
AqSiSha#meqvaitAmASA$ste | 
eqSha vo# BaratAq rAjAq somoq&smAka#M brAhmaqNAnAq(gm)q rAjetyA#ha | 
tasmAqth-soma#rAjAno brAhmaqNAH | 
pratiq tyannAma# rAqjyama#dhAqyItyA#ha | 25 (10)

T.B.1.7.4.3
rAqjyameqvAsmiqn prati# dadhAti | svAM taqnuvaqM ~Mvaru#No aSiSreqdityA#ha | 
vaqruqNaqsaqvameqvA-va#rundhe | Suce$rmiqtrasyaq vratyA# aBUqmetyA#ha | 
Suci#meqvainaqM ~Mvratya#M karoti | ama#nmahi mahaqta Ruqtasyaq nAmetyA#ha | 
maqnuqta eqvaina$m | sarveq vrAtAq varu#NasyA BUvaqnnityA#ha | 
sarva#vrAtameqvaina#M karoti | vi miqtra evaiqrarA#ti-matArIqdityA#ha | 26 (10)

T.B.1.7.4.4
arA#timeqvaina#M tArayati | asU#Shudanta yaqj~jiyA# RuqtenetyA#ha | 
svaqdaya#tyeqvaina$m | vyu# triqto ja#riqmANa#M na AnaqDityA#ha | 
Ayu#reqvAsmi#n dadhAti | dvAByAqM ~MvimRu#ShTe | dviqpAd-yaja#mAnaqH prati#ShThityai | 
aqgnIqShoqmIya#syaq caikA#daSakapAlasya devasuqvAM ca# haqviShA#maqgnaye$ 
sviShTaqkRute# saqmava#dyati | deqvatA#Bireqvaina#-muBaqyataqH pari#gRuhNAti | 
viqShNuqkraqmAn kra#mate( ) | 
viShNu#reqva BUqtvemA~MlloqkA-naqBija#yati || 27 (11) 
(saqtyAnA#-madhAqyItyA#-hAtArIqdityA#ha-kramataq eka#M ca) (A4) 

1.7.5	anuvAkaM 5 - aBiShekArthamapAMgrahagrahaNam 
T.B.1.7.5.1
aqrthetaqH stheti# juhoti | Ahu#tyaiqvainA# niqShkrIya# gRuhNAti | 
atho# haqviShkRu#tAnAmeqvABiGRu#tAnAM gRuhNAti | vaha#ntInAM gRuhNAti | 
eqtA vA aqpA(gm) rAqShTram | rAqShTrameqvAsmai# gRuhNAti | 
athoq Sriya#meqvaina#maqBi va#hanti | aqpAM pati#raqsItyA#ha | 
miqthuqnameqvAka#H | vRuShA$&syUqrmirityA#ha | 28 (10)

T.B.1.7.5.2
Uqrmiqmanta#meqvaina#M karoti | vRuqShaqseqno#&sItyA#ha | senA#meqvAsyaq sa(gg)Sya#ti | 
vraqjaqkShitaqH sthetyA#ha | eqtA vA aqpAM ~MviSa#H | viSa#meqvAsmaiq paryU#hati | 
maqrutAqmojaqH sthetyA#ha | annaqM ~Mvai maqruta#H | anna#meqvA va#rundhe | 
sUrya#varcasaqH sthetyA#ha | 29 (10)

T.B.1.7.5.3
rAqShTrameqva va#rcaqsvya#kaH | sUrya#tvacasaqH sthetyA#ha | saqtyaM ~MvA eqtat | 
yad-var.Sha#ti | anRu#taqM ~MyadAqtapa#tiq var.Sha#ti | saqtyAqnRuqte eqvAva#rundhe |
naina(gm)# satyAnRuqte u#diqte hi(gg)#staH | ya eqvaM ~Mveda# | mAndAqH sthetyA#ha | 
rAqShTrameqva bra#hmavarcaqsya#kaH | 30 (10)

T.B.1.7.5.4
vASAqH sthetyA#ha | rAqShTrameqva vaqSya#kaH | Sakva#rIqH sthetyA#ha | 
paqSavoq vai Sakva#rIH | paqSUneqvAva# rundhe | viqSvaqBRutaqH sthetyA#ha | 
rAqShTrameqva pa#yaqsvya#kaH | jaqnaqBRutaqH sthetyA#ha | rAqShTrameqvendri#yAqvya#kaH | 
aqgneste#jaqsyA$H sthetyA#ha | 31 (10)

T.B.1.7.5.5
rAqShTrameqva te#jaqsvya#kaH | aqpAmoSha#dhInAq(gm)q rasaqH sthetyA#ha | 
rAqShTrameqva ma#dhaqvya#makaH | sAqraqsvaqtaM graha#M gRuhNAti | 
eqShA vA aqpAM pRuqShTham | yathsara#svatI | pRuqShThameqvaina(gm)# samAqnAnA$M karoti | 
ShoqDaqSaBi#r-gRuhNAti | ShoDa#Sakaloq vai puru#ShaH | yAvA#neqva puru#ShaH ( ) | 
tasmi#n vIqrya#M dadhAti | ShoqDaqSaBi#r-juqhoti# ShoDaqSaBi#r-gRuhNAti | 
dvAtri(gm)#Saqth saMpa#dyante | dvAtri(gm)#SadakSharA &nuqShTuk | vAga#nuqShTuP sarvA#Niq CandA(gm)#si | 
vAqcaivainaq(gm)q sarve#BiqH Cando#Bi-raqBiShi#~jcati || 32 (16)
(UqrmirityA#haq - sUrya#varcasaqH sthetyA#ha - brahmavarcaqsya#ka - stejaqsyA$H sthetyA#haiqva - puru#ShaqH ShaTca#) (A5)

1.7.6	anuvAkaM 6 - aBiShekArthajalasaMskAraH 
T.B.1.7.6.1
devI#rApaqH saM madhu#matIqr-madhu#matIBiH sRujyaddhvaqmityA#ha | 
brahma#NaiqvainAqH sa(gm) sRu#jati | anA#dhRuShTAH sIdaqtetyA#ha | 
brahma#NaiqvainA$H sAdayati | 
aqntaqrA hotu#Scaq dhiShNi#yaM brAhmaNAcCaq(gm)q sina#Sca sAdayati | 
Aqgneqyo vai hotA$ | aiqndro brA$hmaNAcCaq(gm)qsI | 
teja#sA caiqvendriqyeNa# coBaqyato# rAqShTraM pari#gRuhNAti | hira#Nyeqnot pu#nAti | 
Ahu#tyaiq hi paqvitrA$ByAmutpuqnantiq vyAvRu#ttyai | 33 (10)

T.B.1.7.6.2
SaqtamA#naM Bavati | SaqtAyuqH puru#ShaH Saqtendri#yaH | 
Ayu#Shyeqvendriqye prati#tiShThati | ani#BRuShTamaqsItyA#ha | ani#BRuShTaq(gg)q hye#tat | 
vAqco bandhuqrityA#ha | vAqco hye#Sha bandhu#H | taqpoqjA ityA#ha | 
taqpoqjA hye#tat | soma#sya dAqtramaqsItyA#ha | 34 (10)

T.B.1.7.6.3
soma#syaq hye#taddAqtram | SuqkrA va#H SuqkreNotpu#nAqmItyA#ha | SuqkrA hyApa#H | 
Suqkra(gm) hira#Nyam | caqndrAScaqndreNetyA#ha | caqndrA hyApa#H | caqndra(gm) hira#Nyam | 
aqmRutA# aqmRuteqnetyA#ha | aqmRutAq hyApa#H | aqmRutaq(gm)q hira#Nyam | 35 (10)

T.B.1.7.6.4
svAhA# rAjaqsUyAqyetyA#ha | rAqjaqsUyA#yaq hye#nA utpuqnAti# | saqdhaqmAdo$ 
dyuqmninIqrUrja# eqtA iti# vAruqNyarcA gRu#hNAti | vaqruqNaqsaqvameqvA va#rundhe | 
eka#yA gRuhNAti | eqkaqdhaiva yaja#mAne vIqrya#M dadhAti | 
kShaqtrasyolba#masi kShaqtrasyaq yoni#raqsIti# tAqrpyaM coqShNISha#M caq praya#cCati sayoniqtvAya# | 
eka#Satena darBapu~jjIqlaiH pa#vayati | SaqtAyuqrvai puru#ShaH SaqtavI$ryaH | 
Aqtmaika#SaqtaH | 36 (10)

T.B.1.7.6.5
yAvA#neqva puru#ShaH | tasmi#n vIqrya#M dadhAti | daddhyA#Sayati | 
iqndriqyameqvA-va#rundhe | uqduqmbara#-mASayati | aqnnAdyaqsyAva# ruddhyai | 
SaShpA$NyASayati | surA#bali-meqvaina#M karoti | Aqvida# eqtA Ba#vanti | 
Aqvida#meqvaina#M gamayanti | 37 (10)

T.B.1.7.6.6
aqgnireqvainaqM gAr.ha#patyenAvati | indra# indriqyeNa# | pUqShA paqSuBi#H | 
miqtrAvaru#Nau prANApAqnAByA$m | indro# vRuqtrAyaq vajraqmuda#yacCat | 
sa diva#maliKat | so$&ryaqmNaH panthA# aBavat | 
sa Avi#nneq dyAvA#pRuthiqvI dhRuqtavra#teq itiq dyAvA#pRuthiqvI upA#dhAvat | 
sa AqByAmeqva prasU#taq indro# vRuqtrAyaq vajraqM prAha#rat | 
Avi#nneq dyAvA#pRuthiqvI dhRuqtavra#teq itiq yadAha# | 38 (10)

T.B.1.7.6.7
AqByAmeqva prasU#toq yaja#mAnoq vajraqM BrAtRu#vyAyaq praha#rati | 
Avi#nnA deqvyadi#tir-viSvarUqpItyA#ha | 
iqyaM ~Mvai deqvyadi#tir-viSvarUqpI | aqsyAmeqva prati# tiShThati | 
Avi#nnoq&yamaqsAvA#muShyAyaqNo$&syAM ~MviqSya#smin rAqShTra ityA#ha | 
viqSaivaina(gm)# rAqShTreNaq sama#drdhayati | 
maqhaqte kShaqtrAya# mahaqta Adhi#patyAya mahaqte jAna#rAjyAqyetyA#ha | 
AqSiSha#meqvaitAmASA$ste | 
eqSha vo# BaratAq rAjAq somoq&smAka#M brAhmaqNAnAq(gm)q rAjetyA#ha | 
tasmAqth soma#rAjAno brAhmaqNAH | 39 (10)

T.B.1.7.6.8
indra#syaq vajro#&siq vArtra#Gnaq itiq dhanuqH praya#cCatiq viji#tyai | 
SaqtruqbAdha#nAqH sthetIShUn# | SatrU#neqvAsya# bAdhante | 
pAqta mA$ praqtya~jca#M pAqta mA# tiqrya~jca#maqnva~jca#M mA pAqtetyA#ha | 
tiqsro vai Sa#raqvyA$H | praqtIcI# tiqraScyaqnUcI$ | tABya# eqvaina#M pAnti | 
diqgByo mA# pAqtetyA#ha | diqgBya eqvaina#M pAnti | 
viSvA$Byo mA nAqShTrABya#H pAqtetyA#ha ( ) | apa#rimitAdeqvaina#M pAnti | 
hira#NyavarNAvuqShasA$M ~Mviroqka iti# triqShTuBA# bAqhU ud-gRu#hNAti | 
iqndriqyaM ~Mvai vIqrya#M triqShTuk | 
iqndriqyameqva vIqrya#-muqpari#ShTAdAqtman-dha#tte || 40 (14) 
(vyAvRu#ttyai-dAqtramaqsItyA#hAq-mRutaq(gm)q hira#Nya-mekaSaqto-ga#mayaqn-tyAha#-brAhmAqNA-
nAqShTrABya#H pAqtetyA#ha caqtvAri# ca) (A6)

1.7.7	anuvAkaM 7 - digvyAsthApanam 
T.B.1.7.7.1
diSoq vyAsthA#payati | diqSAmaqBiji#tyai | yada#nu praqkrAme$t | 
aqBi diSo# jayet | uttu mA$dyet | manaqsA&nuq prakrA#mati | 
aqBi diSo# jayati | nonmA$dyati | saqmidhaqmA tiqShThetyA#ha | 
teja# eqvAva#rundhe | 41 (10)

T.B.1.7.7.2
uqgrAmA tiqShThetyA#ha | iqndriqyameqvAva# rundhe | viqrAjaqmA tiqShThetyA#ha | 
aqnnAdya#meqvAva# rundhe | udI#cIqmA tiqShThetyA#ha | paqSUneqvAva# rundhe | 
UqdrdhvAmA tiqShThetyA#ha | suqvaqrgameqva loqka-maqBija#yati | anUjji#hIte | 
suqvaqrgasya# loqkasyaq sama#ShTyai | 42 (10)

T.B.1.7.7.3
mAqruqta eqSha Ba#vati | annaqM ~Mvai maqruta#H | anna#meqvAva# rundhe | 
eka#vi(gm)SatikapAlo Bavatiq prati#ShThityai | yo#&raNye &nuvAqkyo# gaqNaH | 
taM ma#ddhyaqta upa#dadhAti | grAqmyaireqva paqSuBi#-rAraqNyAn paqSUn pari#gRuhNAti | 
tasmA$d-grAqmyaiH paqSuBi#rAraqNyAH paqSavaqH pari#gRuhItAH | pRuthi#rvaiqnyaH | 
aqBya#Shicyata | 43 (10)

T.B.1.7.7.4
sa rAqShTraM nABa#vat | sa eqtAni# pAqrthAnya#paSyat | tAnya#juhot | 
tairvai sa rAqShTra-ma#Bavat | yatpAqrthAni# juqhoti# | rAqShTrameqva Ba#vati | 
bAqr.qhaqspaqtyaM pUrve#ShAmuttaqmaM Ba#vati | aiqndramutta#reShAM prathaqmam | 
brahma# caiqvAsmai$ kShaqtraM ca# saqmIcI# dadhAti | 
athoq brahma#nneqva kShaqtraM prati#ShThApayati | 44 (10)

T.B.1.7.7.5
ShaTpuqrastA#-daBiSheqkasya# juhoti | ShaDuqpari#ShTAt | dvAda#Saq saM pa#dyante | 
dvAda#Saq mAsA$H sam~MvathsaqraH | saqm~MvaqthsaqraH Kaluq vai deqvAnAqM pUH | 
deqvAnA#meqva pura#M maddhyaqto vyava#sarpati | 
tasyaq na kuta#Scaq nopA$vyAqdho Ba#vati | BUqtAnAq-mave$ShTIr-juhoti | 
atrA$traq vai mRuqtyur-jA#yate | yatra# yatraiqva mRuqtyur-jAya#te ( ) | 
tata# eqvainaqmava#yajate | tasmA$d-rAjaqsUye#nejAqnaH sarvaqmAyu#reti | 
sarveq hya#sya mRuqtyavo&ve$ShTAH | tasmA$d-rAjaqsUye#nejAqno nABica#ritaqvai | 
praqtyage#na-maBicAqraH stRu#Nute || 45 (15)
(ruqndheq-sama#ShTyA-asicyata-sthApayatiq-jAya#teq pa~jca# ca) (A7)

1.7.8	anuvAkaM 8 - aBiShekaH 
T.B.1.7.8.1
soma#syaq tviShi#rasiq tave#va meq tviShi#rBUyAqditi# SArdUlacaqrmopa#stRuNAti | 
yaiva someq tviShi#H | yA SA$rdUqle | tAmeqvAva# rundhe | 
mRuqtyorvA eqSha varNa#H | yacCA$rdUqlaH | aqmRutaq(gm)q hira#Nyam | 
aqmRuta#masi mRuqtyormA# pAqhItiq hira#Nyaq-mupA$syati | 
aqmRuta#meqva mRuqtyoraqntar-ddha#tte | SaqtamA#naM Bavati | 46 (10)

T.B.1.7.8.2
SaqtAyuqH puru#ShaH Saqtendri#yaH | Ayu#Shyeqvendriqye prati# tiShThati | 
diqdyonmA# pAqhItyuqpari#ShTAqdadhiq nida#dhAti | uqBaqyata# eqvAsmaiq Sarma# dadhAti | 
ave$ShTA dandaqSUkAq iti# klIqba(gm) sIse#na viddhyati | 
daqndaqSUkA#-neqvAva# yajate | tasmA$t klIqbaM da#ndaqSUkAq da(gm)Su#kAH | 
nira#staqM namu#ceqH Siraq iti# lohitAyaqsaM nira#syati | 
pAqpmAna#meqva namu#ciM niqrava#dayate | 
prAqNA AqtmanaqH pUrve#&BiqShicyAq ityA#huH | 47 (10)

T.B.1.7.8.3
somoq rAjAq varu#NaH | deqvA dha#rmaqsuva#Scaq ye | 
te teq vAca(gm)# suvantAqM te te$ prAqNa(gm) su#vantAqmityA#ha | 
prAqNAneqvAtmanaqH pUrvA#-naqBiShi#~jcati | yad-brUqyAt | 
aqgnestvAq teja#sAq &BiShi#~jcAqmIti# | teqjaqsvye#va syA$t | 
duqScarmAq tu Ba#vet | soma#sya tvA dyuqmnenAq-BiShi#~jcAqmItyA#ha | 
sauqmyo vai deqvata#yAq puru#ShaH | 48 (10)

T.B.1.7.8.4
svayaiqvaina#M deqvata#yAq&BiShi#~jcati | aqgne-stejaqsetyA#ha | 
teja# eqvAsmi#n dadhAti | sUrya#syaq varcaqsetyA#ha | varca# eqvAsmi#n dadhAti | 
indra#sye-ndriqyeNetyA#ha | iqndriqyameqvAsmi#n dadhAti | 
miqtrAvaru#Nayor-vIqrye#NetyA#ha | vIqrya#meqvAsmi#n dadhAti | 
maqrutAqmojaqsetyA#ha | 49 (10)

T.B.1.7.8.5
oja# eqvAsmi#n dadhAti | kShaqtrANA$M kShaqtrapa#tiraqsItyA#ha | 
kShaqtrANA#meqvaina#M kShaqtrapa#tiM karoti | ati# diqvaspAqhItyA#ha | 
atyaqnyAn pAqhItiq vAvaitadA#ha | saqmAva#vRutranna-dhaqrAgudI#cIq-rityA#ha | 
rAqShTrameqvAsmi#n dhruqvama#kaH | uqcCeSha#Nena juhoti | uqcCeSha#NaBAgoq vai ruqdraH | 
BAqgaqdheye#naiqva ruqdraM niqrava#dayate | 50 (10)

T.B.1.7.8.6
uda#~gpaqretyAgnI$ddhre juhoti | eqShA vai ruqdrasyaq dik | 
svAyA#meqva diqSi ruqdraM niqrava#dayate | rudraq yatteq krayIq paraqM nAmetyA#ha | 
yadvA a#syaq krayIq paraqM nAma# | tenaq vA eqSha hi#nasti | ya(gm) hiqnasti# | 
tenaiqvaina(gm)# saqha Sa#mayati | tasmai# huqtama#si yaqmeShTa#maqsItyA#ha | 
yaqmAdeqvAsya# mRuqtyumava#yajate | 51 (10)

T.B.1.7.8.7
prajA#pateq na tvadeqtAnyaqnya itiq tasyai# gRuqhe ju#huyAt | 
yAM kAqmaye#ta rAqShTrama#syai praqjA syAqditi# | rAqShTrameqvAsyai$ praqjA Ba#vati | 
paqrNaq-maye#nA-ddhvaqryu-raqBiShi#~jcati | 
braqhmaqvaqrcaqsameqvAsmiqn-tviShi#M dadhAti | audu#mbareNa rAjaqnya#H | 
Urja#meqvAsmi#-nnaqnnAdya#M dadhAti | ASva#tthenaq vaiSya#H | 
viSa#meqvAsmiqn puShTi#M dadhAti | naiya#grodhenaq janya#H( ) | 
miqtrANyeqvAsmai# kalpayati | athoq prati#ShThityai || 52 (12)
(Baqvaq - tyAqhuqH - puru#Shaq - ojaqsetyA#ha - niqrava#dayate - yajateq - janyoq dve ca#) (A8)

1.7.9	anuvAkaM 9 - sthArohaNam. vijayaH 
T.B.1.7.9.1
indra#syaq vajro#&siq vArtra#Gnaq itiq ratha#muqpAva#haratiq viji#tyai | 
miqtrAvaru#NayostvA praSAqstroH praqSiShA# yunaqjmItyA#ha | 
brahma#Naiqvaina#M deqvatA$ByAM ~Myunakti | praqShTiqvAqhina#M ~Myunakti | 
praqShTiqvAqhI vai de#varaqthaH | deqvaqraqtha-meqvAsmai# yunakti | trayo&SvA# Bavanti | 
ratha#ScatuqrthaH | dvau sa#vyeShThasAraqthI | ShaTth saMpa#dyante | 53 (10)

T.B.1.7.9.2
ShaDvA Ruqtava#H | RuqtuBi#reqvaina#M ~Myunakti | viqShNuqkraqmAn-kra#mate | 
viShNu#reqva BUqtvemAn ~MloqkAnaqBija#yati | yaH kShaqtriyaqH prati#hitaH | 
so$&nvAra#Bate | rAqShTrameqva Ba#vati | triqShTuBAq &nvAra#Bate | 
iqndriqyaM ~Mvai triqShTuk | iqndriqyameqva yaja#mAne dadhAti | 54 (10)

T.B.1.7.9.3
maqrutA$M prasaqve je#ShaqmityA#ha | maqrudBi#reqva prasU#taq ujja#yati | 
AqptaM manaq ityA#ha | yadeqva manaqsaiPsI$t | tadA#pat | rAqjaqnya#M jinAti | 
anA$krAnta eqvAkra#mate | vi vA eqSha i#ndriqyeNa# vIqrye#Nadrdhyate | 
yo rA#jaqnya#M jiqnAti# | samaqhami#ndriqyeNa# vIqrye#NetyA#ha | 55 (10)

T.B.1.7.9.4
iqndriqyameqva vIqrya#mAqtman-dha#tte | 
paqSUqnAM maqnyura#siq tave#va me maqnyurBU#yAqditiq vArA#hI upAqnahAqvupa# mu~jcate | 
paqSUqnAM ~MvA eqSha maqnyuH | 
yad va#rAqhaH | tenaiqva pa#SUqnAM maqnyumAqtman dha#tte | 
aqBi vA iqya(gm) su#ShuvAqNaM kA#mayate | tasye$SvaqrendriqyaM ~MvIqrya#mAdA#toH | 
vArA#hI upAqnahAqvupa#mu~jcate | aqsyA eqvAntadrdha#tte | 
iqndriqyasya# vIqrya#syAnA$ttyai | 56 (10)

T.B.1.7.9.5
namo# mAqtre pRu#thiqvyA ityAqhAhi(gm)# sAyai | 
iya#daqsyA-yu#raqsyAyu#rme dheqhItyA#ha | Ayu#reqvAtman-dha#tte | 
UrgaqsyUrja#M me dheqhItyA#ha | Urja#maqvAtman dha#tte | 
yu~g~ga#siq varco#&siq varcoq mayi# dheqhItyA#ha | varca# eqvAtman dha#tte | 
eqkaqdhA braqhmaNaq upa# harati | eqkaqdhaiva yaja#mAnaq AyuqrUrjaqM ~Mvarco# dadhAti | 
raqthaqviqmoqcaqnIyA# juhotiq prati#ShThityai | 57 (10)

T.B.1.7.9.6
trayo&SvA# Bavanti | ratha#ScatuqrthaH | tasmA$-ccaqturju#hoti | 
yaduqBau saqhAvaqtiShThe#tAm | saqmAqnaM ~Mloqkami#yAtAm | 
saqha sa#~ggrahIqtrA ra#thaqvAha#neq rathaqmAda#dhAti | 
suqvaqrgAdeqvaina#M ~MloqkAdaqntarda#dhAti | haq(gm)qsaH Su#ciqShadityA da#dhAti | 
brahma#Naiqvaina#-mupAvaqhara#ti | 
brahmaqNA &&da#dhAti ( ) | 
ati#cCandaqsA &&da#dhAti | ati#cCandAq vai sarvA#Niq CandA(gm)#si | 
sarve#BireqvainaqM Cando#Biq-rAda#dhAti | varShmaq vA eqShA Canda#sAm | 
yadati#cCandAH | yadati#cCandasAq dadhA#ti | 
varShmaiqvaina(gm)# samAqnAnA$M karoti || 58 (17) 
(paqdyaqnteq - daqdhAqtiq - vIqrye#NetyAqhA - nA$tyaiq - prati#ShThityaiq - brahmaqNA&&da#dhAti saqpta ca#) (A9)

1.7.10	anuvAkaM 10 - Asane samupaveSaH sarvaissevyatvaM ca 
T.B.1.7.10.1
miqtro#&siq varu#Noq&sItyA#ha | maiqtraM ~MvA aha#H | vAqruqNI rAtri#H | 
aqhoqrAqtrAByA#-meqvaina#-muqpAva#harati | miqtro#&siq varu#NoqsItyA#ha | 
maiqtro vai dakShi#NaH | vAqruqNaH saqvyaH | vaiqSvaqdeqvyA#mikShA$ | 
svameqvainau# BAgaqdheya#-muqpAva#harati | samaqhaM ~MviSvai$rdeqvai-rityA#ha | 59 (10)

T.B.1.7.10.2
vaiqSvaqdeqvyo# vai praqjAH | tA eqvAdyA$H kurute | kShaqtrasyaq nABi#rasi 
kShaqtrasyaq yoni#-raqsItya#dhIvAqsamA-stRu#NAti sayoniqtvAya# | 
syoqnAmAsI#da suqShadAqmAsIqdetyA#ha | yaqthAq yaqjureqvai tat | 
mA tvA# hi(gm)sIqn mA mA# hi(gm)sIqdityAqhA-hi(gm)#sAyai | 
niSha#sAda dhRuqtavra#toq varu#NaH paqstyA$svA sAmrA$jyAya suqkratuqrityA#ha | 
sAmrA$jyameqvaina(gm)# suqkratu#M karoti | 
brahmA(3)ntva(gm) rA#jan-braqhmA&si# saviqtA&si# saqtyasa#vaq ityA#ha | 
saqviqtAra#-meqvaina(gm)# saqtyasa#vaM karoti | 60 (10)

T.B.1.7.10.3
brahmA(3)ntva(gm) rA#jan-braqhmA&sIndro#&si saqtyaujAq ityA#ha | 
indra#meqvaina(gm)# saqtyauja#saM karoti | 
brahmA(3)ntva(gm) rA#jan-braqhmA&si# miqtro#&si suqSevaq ityA#ha | 
miqtrameqvaina(gm)# suqSeva#M karoti | 
brahmA(3)ntva(gm) rA#jan-braqhmA&siq varu#No&si saqtyadhaqrmetyA#ha | 
varu#Nameqvaina(gm)# saqtyadha#rmANaM karoti | saqviqtA&si# saqtyasa#vaq ityA#ha | 
gAqyaqtrI-meqvaitenA#BiqvyAha#rati | indro#&si saqtyaujAq ityA#ha | 
triqShTuBa#-meqvaitenA#Biq-vyAha#rati | 61 (10)

T.B.1.7.10.4
miqtro#&si suqSevaq ityA#ha | jaga#tI-meqvaitenA#BiqvyAha#rati | 
saqtyameqtA deqvatA$H | saqtyameqtAniq CandA(gm)#si | saqtyameqvAva# rundhe | 
varu#No&si saqtyadhaqrmetyA#ha | aqnuqShTuBa#-meqvaitenA#BiqvyAha#rati | 
saqtyAqnRuqte vA a#nuqShTup | saqtyAqnRuqte varu#NaH | 
saqtyAqnRuqte eqvAva#rundhe | 62 (10)

T.B.1.7.10.5
naina(gm)# satyAnRuqte u#diqte hi(gg)#staH | ya eqvaM ~Mveda# | 
indra#syaq vajro#&siq vArtra#Gnaq itiq sPyaM praya#cCati | vajroq vai sPyaH | 
vajre#NaiqvAsmA# avarapaqra(gm) ra#ndhayati | eqva(gm) hi tacCreya#H | 
yada#smA eqte raddhye#yuH | 
diSoq&Bya#ya(gm) rAjA# &BUqditiq pa~jcAqkShAn-praya#cCati | 
eqte vai sarve&yA$H | apa#rAjAyina-meqvaina#M karoti | 63 (10)

T.B.1.7.10.6
oqdaqnamudbru#vate | paqraqmeqShThI vA eqShaH | yado#daqnaH | 
paqraqmAmeqvainaq(gg)q Sriya#M gamayati | 
suSloqkA~M(4) suma#~ggaqlA~M(4) satya#rAqjA(3)nityA#ha | 
AqSiSha#meqvaitAmA SA$ste | SauqnaqH SeqpamAKyA#payate | 
vaqruqNaqpAqSA-deqvaina#M mu~jcati | paqraqH SaqtaM Ba#vati | 
SaqtAyuqH puru#ShaH Saqtendri#yaH( ) | Ayu#Shyeqvendriqye prati#tiShThati | 
mAqruqtasyaq caika#vi(gm)SatikapAlasya vaiSvadeqvyai cAqmikShA#yA aqgnaye$ 
sviShTaqkRute# saqmava#dyati | 
deqvatA#Bireqvaina#-muBaqyataqH pari#gRuhNAti | aqpAM naptreq svAhoqrjo 
naptreq svAhAq&gnaye# gRuqhapa#tayeq svAheti# tiqsra Ahu#tIr juhoti | 
traya# iqme loqkAH | eqShve#va loqkeShuq prati# tiShThati || 64 (16)
(deqvairityA#ha - saqtyasa#vaM karoti - triqShTuBa#meqvaitenA#Biq vyAha#rati- satyAnRuqte eqvAva#rundhe - karoti - Saqtendri#yaqH ShaTca#) (A10)

Prapaataka Korvai with starting Words of 1 to 10 Anuvaakams :- 
(eqtad brA$hmaNAni - dhAqtre - rAqtninA$M - devasuqvA - maqrthetoq - devIqr - diSaqH - somaqsye - ndra#sya - miqtro daSa#) 

Korvai with starting Words of 1, 11, 21 Series of Dasinis :-
(eqtad brA$hmaNAni - vaiShNaqvaM tri#kapAqla - mannaqM ~Mvai pUqShA - vASAqH sthetyA#haq - diSoq vyAsthA#payaq - tyuda#~gpaqretyaq - brahmA(3)ntva(gm) rA#jaqM catu#ShShaShTiH

First and Last Word of 7th Prapaatakam :-
(eqtad brA$hmaNAniq - prati# tiShThati)

|| hari#H oM ||

|| kRuShNa yajurvedIya taittirIya brAhmaNe prathamAShTake saptamaH prapAThakaH samAptaH ||
=====================

oM namaH paramAtmane, SrI mahAgaNapataye namaH 
SrI guruByo namaH, haqriqH oM

1.8	prathamAShTake aShTamaH prapAThakaH - rAjasUyAnubrAhmaNaM

1.8.1	anuvAkaM 1 - saMsRupAM havIMShi daSa 
T.B.1.8.1.1
varu#Nasya suShuvAqNasya# daSaqdhendriqyaM ~MvIqrya#M parA#&patat | 
tathsaq(gm)q sRudBiqranuq sama#sarpat | tathsaq(gm)q sRupA(gm)# sa(gm) sRuqttvam | 
aqgninA# deqvena# prathaqme &haqnnanuq prAyu#~gkta | sara#svatyA vAqcA dviqtIye$ | 
saqviqtrA pra#saqvena# tRuqtIye$ | pUqShNA paqSuBi#Scatuqrthe | 
bRuhaqspati#nAq brahma#NA pa~jcaqme | indre#Na deqvena# ShaqShThe | 
varu#Nenaq svayA# deqvata#yA saptaqme | 1 (10)

T.B.1.8.1.2
some#naq rAj~jA$&ShTaqme | tvaShTrA# rUqpeNa# navaqme | viShNu#nA yaqj~jenA$pnot | 
yathsaq(gm)q sRupoq Bava#nti | iqndriqyameqva tad-vIqrya#M ~Myaja#mAna Apnoti | 
pUrvA# pUrvAq vedi#rBavati | iqndriqyasya# vIqrya#syAva#ruddhyai | 
puqrastA#-dupaqsadA(gm)# sauqmyenaq praca#rati | somoq vai re#toqdhAH | 
reta# eqva tad-da#dhAti ( ) | aqntaqrA tvAqShTreNa# | 
reta# eqva hiqtaM tvaShTA# rUqpANiq vika#roti | uqpari#ShTAd-vaiShNaqvena# |
yaqj~jo vai viShNu#H | yaqj~ja eqvAntaqtaH prati# tiShThati || 2 (15) 
(saqptaqme - da#dhAtiq pa~jca# ca) (A1)

1.8.2	anuvAkaM 2 - daSapeyaH 
T.B.1.8.2.1
jAqmi vA eqtat ku#rvanti | yathsaqdyo dIqkShaya#nti saqdyaH soma#M krIqNanti# | 
puqNDaqriqsraqjAM praya#cCaqtyajA#mitvAya | a~ggi#rasaH suvaqrgaM ~MloqkaM ~Myanta#H | 
aqPsu dI$kShAtaqpasIq prAve#Sayann | tat puqNDarI#ka-maBavat | 
yat pu#NDarisraqjAM praqyacCa#ti | sAqkShAdeqva dI$kShAtaqpasIq ava#rundhe | 
daqSaBi#rvathsataqraiH soma#M krINAti | daSA$kSharA viqrAT | 3 (10)

T.B.1.8.2.2
anna#M ~MviqrAT | viqrAjaiqvAnnAdyaqmava# rundhe | muqShkaqrA Ba#vanti sendraqtvAya# | 
daqSaqpeyo# Bavati | aqnnAdyaqsyAva#ruddhyai | SaqtaM brA$hmaqNAH pi#banti | 
SaqtAyuqH puru#ShaH Saqtendri#yaH | Ayu#Shyeqvendriqye prati# tiShThati | 
saqptaqdaqSa(gg) stoqtraM Ba#vati | saqptaqdaqSaH praqjApa#tiH | 4 (10)

T.B.1.8.2.3
praqjApa#teqrAptyai$ | prAqkAqSAva#ddhvaqryave# dadAti | 
praqkAqSa-meqvaina#M gamayati | sraja#mud-gAqtre | vye#vAsmai# vAsayati | ruqkma(gm) hotre$ | 
AqdiqtyameqvAsmAq unna#yati | aSva#M prastotRupratihaqrtRuByA$m | 
prAqjAqpatyo vA aSva#H | praqjApa#teqrAptyai$ | 5 (10)

T.B.1.8.2.4
dvAda#Sa-paShThauqhIr-braqhmaNe$ | Ayu#reqvAva#-rundhe | vaqSAM mai$trAvaruqNAya# | 
rAqShTrameqva vaqSya#kaH | RuqShaqBaM brA$hmaNAcCaq(gm)qsine$ | 
rAqShTra-meqvendri#yAqvya#kaH | vAsa#sI neShTApoqtRuByA$M | 
paqvitre# eqvAsyaiqte | sthUri# yavAciqta-ma#cCAvAqkAya# | 
aqntaqta eqva varu#Naqmava# yajate | 6 (10)

T.B.1.8.2.5
aqnaqDvAha#-maqgnIdhe$ | vahniqrvA a#naqDvAn | vahni#raqgnIt | 
vahni#naiqva vahni# yaqj~jasyAva#rundhe | 
indra#sya suShuvAqNasya# treqdhendriqyaM ~MvIqrya#M parA#&patat | 
BRuguq-stRutI#ya-maBavat | SrAqyaqntIyaqM tRutI#yam | sara#svatIq tRutI#yam | 
BAqrgaqvo hotA# Bavati | SrAqyaqntIya#M brahmasAqmaM Ba#vati ( ) | 
vAqraqvaqntIya#-magniShToma-sAqmam | sAqraqsvaqtIraqpo gRu#hNAti | 
iqndriqyasya# vIqrya#syAva#-ruddhyai | SrAqyaqntIya#M brahmasAqmaM Ba#vati | 
iqndriqyameqvAsmi#n vIqryaq(gg)# Srayati | vAqraqvaqntIya#-magniShToma-sAqmam | 
iqndriqyameqvAsmi#n vIqrya#M ~MvArayati || 7 (17) 
(viqrAT - praqjApa#tiq - raSva#H praqjApa#teqrAptyai# - yajate - brahmasAqmaM Ba#vati saqpta ca#) (A2)

1.8.3	anuvAkaM 3 - diSAmaveShTayaH, paSubandhaH, sAtyadUtahavIMShi ca 
T.B.1.8.3.1
IqSvaqro vA eqSha diSo&nUn-ma#ditoH | yaM diSo&nu# vyAsthAqpaya#nti | 
diqSAmave$ShTayo Bavanti | diqkShve#va prati# tiShThaqtyanu#nmAdAya | 
pa~jca# deqvatA# yajati | pa~jcaq diSa#H | diqkShve#va prati# tiShThati | 
haqviSho# haviSha iqShTvA bA#r.haspaqtya-maqBiGA#rayati | 
yaqjaqmAqnaqdeqvaqtyo# vai bRuhaqspati#H | 
yaja#mAnameqva teja#sAq sama#drdhayati | 8 (10)

T.B.1.8.3.2
AqdiqtyAM maqlq.hAM gaqrBiNIqmA la#Bate | mAqruqtIM pRuS~ji#M paShThauqhIm | 
viSa#M caiqvAsmai# rAqShTraM ca# saqmIcI# dadhAti | AqdiqtyayAq pUrva#yAq praca#rati | 
mAqruqtyotta#rayA | rAqShTra eqva viSaqmanu#baddhnAti | 
uqccairA#diqtyAyAq ASrA#vayati | uqpAq(gm)qSu mA#ruqtyai | 
tasmA$d-rAqShTraM ~MviSaqmati#vadati | gaqrBiNyA#diqtyA Ba#vati | 9 (10)

T.B.1.8.3.3
iqndriqyaM ~Mvai garBa#H | rAqShTra-meqvendri#yAqvya#kaH | aqgaqrBA mA#ruqtI | 
viDvai maqruta#H | viSa#meqva niri#ndriyAmakaH | deqvAqsuqrAH sam~Mya#ttA Asann | 
te deqvA aqSvino$H pUqShan-vAqcaH saqtya(gm) sa#nniqdhAya# | 
anRu#teqnAsu#rA-naqBya#Bavann | 
te$&SviByA$M pUqShNe pu#roqDASaqM dvAda#SakapAlaqM nira#vapann | 
tatoq vai te vAqcaH saqtyamavA#rundhata | 10 (10)

T.B.1.8.3.4
yadaqSviByA$M pUqShNe pu#roqDASaqM dvAda#SakapAlaM niqrvapa#ti | 
anRu#tenaiqva BrAtRu#vyA-naBiqBUya# | vAqcaH saqtyamava#rundhe | 
sara#svate satyaqvAce# caqrum | pUrva#meqvodiqtam | utta#reNAqBi gRu#NAti | 
saqviqtre saqtyapra#savAya puroqDASaqM dvAda#SakapAlaqM prasU$tyai | 
dUqtAn-prahi#Noti | 
Aqvida# eqtA Ba#vanti | Aqvida#meqvaina#M gamayanti ( ) | 
atho# dUqteBya# eqva na Ci#dyate | 
tiqsRuqdhaqnva(gm) Su#ShkadRuqtir-dakShi#NAq samRu#ddhyai || 11 (12)
(aqdrdhaqyaqtiq - Baqvaq - tyaqruqndhaqtaq - gaqmaqyaqntiq dve ca#) (A3)

1.8.4	anuvAkaM 4 - prayujAM havIMShi dvAdaSa 
T.B.1.8.4.1
Aqgneqya-maqShTAka#pAlaqM nirva#pati | tasmAq-cCiSi#re kurupa~jcAqlAH 
prA~jco# yAnti | sauqmyaM caqrum | tasmA$d-vasaqntaM ~Mvya#vaqsAyA#dayanti | 
sAqviqtraM dvAda#SakapAlam | tasmA$t-puqrastAqd-yavA#nA(gm) saviqtrA viru#ndhate | 
bAqr.qhaqspaqtyaM caqrum | saqviqtraiva viqruddhya# | brahma#NAq yavAqnAda#dhate | 
tvAqShTra-maqShTAka#pAlam | 12 (10)

T.B.1.8.4.2
rUqpANyeqva tena# kurvate | vaiqSvAqnaqraM dvAda#SakapAlam | 
tasmA$jjaGaqnye# naidA#Ge praqtya~jca#H kurupa~jcAqlA yA$nti | 
sAqraqsvaqtaM caqruM nirva#pati | tasmA$t-prAqvRuShiq sarvAq vAco# vadanti | 
pauqShNenaq vyava#syanti | maiqtreNa# kRuShante | vAqruqNenaq vidhRu#tA Asate | 
kShaiqtraqpaqtyena# pAcayante | AqdiqtyenAda#dhate | 13 (10)

T.B.1.8.4.3
mAqsimA$syeqtAni# haqvI(gm)Shi# niqrupyAqNItyA#huH | 
tenaiqvartUn-prayu#~gktaq iti# | athoq KalvA#huH | kaH sa#m~MvathsaqraM jI#viShyaqtIti# | 
ShaDeqva pU$rveqdyurniqrupyA#Ni | ShaDu#ttareqdyuH | tenaiqvartUn-prayu#~gkte | 
dakShi#No rathavAhanavAqhaH pUrve#ShAqM dakShi#NA | utta#raq utta#reShAm | 
saqm~MvaqthsaqrasyaiqvAntau# yunakti ( ) | 
suqvaqrgasya# loqkasyaq sama#ShTyai || 14 (11)
(tvAqShTramaqShTAka#pAlaM - dadhate - yunaqktyekaM# ca) (A4)

1.8.5	anuvAkaM 5 - sautrAmaNiH, paSavaH, havIMShi ca 
T.B.1.8.5.1
indra#sya suShuvAqNasya# daSaqdhendriqyaM ~MvIqrya#M parA#&patat | 
sa yat pra#thaqmaM niqraShThI#vat | tat-kva#lamaBavat | yad-dviqtIya$m | 
tad-bada#ram | yat-tRuqtIya$m | tat-kaqrkandhu# | yannaqstaH | 
sa siq(gm)qhaH | yadakShyo$H | 15 (10)

T.B.1.8.5.2
sa SA$rdUqlaH | yat-karNa#yoH | sa vRuka#H | ya UqdrdhvaH | sa soma#H | 
yA &vA#cI | sA surA$ | traqyAH sakta#vo Bavanti | 
iqndriqyasyAva#-ruddhyai | traqyANiq lomA#ni | 16 (10)

T.B.1.8.5.3
tviShi#meqvAva# rundhe | trayoq grahA$H | vIqrya#meqvAva# rundhe | nAmnA# daSaqmI | 
navaq vai puru#She prAqNAH | nABi#rdaSaqmI | prAqNA i#ndriqyaM ~MvIqrya$m | 
prAqNAneqvendriqyaM ~MvIqrya#M ~Myaja#mAna Aqtman-dha#tte | sIse#na 
klIqbAcCaShpA#Ni krINAti | na vA eqtadayoq na hira#Nyam | 17 (10)

T.B.1.8.5.4
yath-sIsa$m | na strI na pumAn# | yat-klIqbaH | na somoq na surA$ | 
yath-sau$trAmaqNI samRu#ddhyai | svAqdvIM tvA$ svAqdunetyA#ha | 
soma#meqvainA$M karoti | somo$&syaqSviByA$M pacyasvaq sara#svatyai 
pacyaqsvendrA#ya suqtrAmNe# pacyaqsvetyA#ha | eqtAByoq hye#ShA deqvatA$ByaqH pacya#te | 
tiqsraH sa(gm)sRu#ShTA vasati | 18 (10)

T.B.1.8.5.5
tiqsro hi rAtrI$H krIqtaH somoq vasa#ti | 
puqnAtu# te pariqsrutaqmitiq yaju#ShA punAtiq vyAvRu#ttyai | paqvitre#Na punAti |
paqvitre#Naq hi soma#M puqnanti# | vAre#Naq SaSva#tAq tanetyA#ha | 
vAre#Naq hi soma#M puqnanti# |  vAqyuH pUqtaH paqvitreqNetiq naitayA# punIyAt | vyRu#ddhAq hye#ShA |  aqtiqpaqviqtasyaiqtayA# punIyAt | 
kuqvidaq~gge-tyani#ruktayA prAjApaqtyayA# gRuhNAti | 19 (10)

T.B.1.8.5.6
ani#ruktaH praqjApa#tiH | praqjApa#teqrAptyai$ | eka#yaqrcA gRu#hNAti | 
eqkaqdhaiva yaja#mAne vIqrya#M dadhAti | AqSviqnaM dhUqmramA la#Bate | 
aqSvinauq vai deqvAnA$M BiqShajau$ | tAByA#meqvAsmai# BeShaqjaM ka#roti | 
sAqraqsvaqtaM meqSham | vAgvai sara#svatI | vAqcaivaina#M BiShajyati ( ) | 
aiqndramRu#ShaqBa(gm) se$ndraqtvAya# || 20 (11) 
(akShyoqr - lomA#niq - hira#NyaM - ~Mvasati - gRuhNAti - BiShajyaqtyeka#M ca) (A5)

1.8.6	anuvAkaM 6 - sautrAmaNiH, paSavaH, havIMShi ca
T.B.1.8.6.1
yat-triqShu yUpe$ShvAq-laBe#ta | baqhiqdrdhA &smA#dindriqyaM ~MvIrya#M dadhyAt | 
BrAtRu#vyamasmai janayet | eqkaqyUqpa Ala#Bate | 
eqkaqdhaivAsmi#-nnindriqyaM ~MvIqrya#M dadhAti | nAsmaiq BrAtRu#vyaM janayati | 
naiteShA$M paSUqnAM pu#roqDASA# Bavanti | graha#puroDASAq hye#te | 
yuqva(gm) suqrAma#maSviqneti# sarvadevaqtye# yAjyAnuvAqkye# BavataH | 
sarvA# eqva deqvatA$H prINAti | 21 (10)

T.B.1.8.6.2
brAqhmaqNaM pari#krINIyA-duqcCeSha#Nasya pAqtAra$m | brAqhmaqNo hyAhu#tyA 
uqcCeSha#Nasya pAqtA | yadi# brAhmaqNaM na viqndet | vaqlmIqkaqvaqpAyAqmava# nayet | 
saiva tataqH prAya#ScittiH | yad-vai sau$trAmaqNyai vyRu#ddham | tada#syaiq 
samRu#ddham | nAqnAqdeqvaqtyA$H paqSava#Sca puroqDASA$Sca Bavantiq samRu#ddhyai | 
aiqndraH pa#SUqnAmu#ttaqmo Ba#vati | aiqndraH pu#roqDASA#nAM prathaqmaH | 22 (10)

T.B.1.8.6.3
iqndriqye eqvAsmai# saqmIcI# dadhAti | puqrastA#-danUyAqjAnA$M puroqDASaiqH 
praca#rati | paqSavoq vai pu#roqDASA$H | paqSUneqvAva# rundhe | 
aiqndra-mekA#daSakapAlaqM nirva#pati | iqndriqyameqvAva#-rundhe | 
sAqviqtraM dvAda#SakapAlaqM prasU$tyai | vAqruqNaM daSa#kapAlam | 
aqntaqta eqva varu#Naqmava#-yajate | vaDa#bAq dakShi#NA | 23 (10)

T.B.1.8.6.4
uqta vA eqShA&Sva(gm)# sUqte | uqtASva#taqram | uqta soma# uqta surA$ | 
yath-sau$trAmaqNI samRu#ddhyai | 
bAqr.qhaqspaqtyaM paqSuM ca#tuqrtha-ma#tipaviqtasyAla#Bate | 
brahmaq vai deqvAnAqM bRuhaqspati#H | brahma#Naiqva yaqj~jasyaq vyRu#ddhaqmapi#-vapati | 
puqroqDASa#vAneqSha paqSurBa#vati | na hye#tasyaq graha#M gRuqhNanti# | 
soma#pratIkAH pitara-stRupNuqteti# SatAtRuqNNAyA(gm)# saqmava#nayati | 24 (10)

T.B.1.8.6.5
SaqtAyuqH puru#ShaH Saqtendri#yaH | Ayu#Shyeqvendriqye prati#tiShThati | 
dakShi#Neq&gnau ju#hoti | pAqpaqvaqsyaqsasyaq vyAvRu#ttyai | hira#NyamantaqrA dhA#rayati | 
pUqtAmeqvainA$M juhoti | SaqtamA#naM Bavati | SaqtAyuqH puru#ShaH Saqtendri#yaH | 
Ayu#Shyeqvendriqye prati# tiShThati | yatraiqva Sa#tAtRuqNNAM dhAqraya#ti | 25 (10)

T.B.1.8.6.6
tannida#dhAtiq prati#ShThityai | piqtRUn. vA eqtasye$ndriqyaM ~MvIqrya#M gacCati | 
ya(gm) somo#&tiqpava#te | piqtRuqNAM ~MyA$jyA-nuvAqkyA#Biqrupa# tiShThate | 
yadeqvAsya# piqtRUni#ndriqyaM ~MvIqrya#M gacCa#ti | tadeqvAva# rundhe | 
tiqsRuBiqrupa# tiShThate | tRuqtIyeq vA iqto loqke piqtara#H | tAneqva prI#NAti | 
athoq trINiq vai yaqj~jasye$ndriqyANi# ( ) | aqddhvaqryur.-hotA$ braqhmA | 
ta upa#tiShThante | yAnyeqva yaqj~jasye$ndriqyANi# | 
taireqvAsmai# BeShaqjaM ka#roti || 26 (14) 
(praqqNAqtiq - praqthaqmo - dakShi#NA - saqmava#nayati - dhAqraya# - tIndriqyANi# caqtvAri# ca) (A6)

1.8.7	anuvAkaM 7 - rAjasUyasyAgre kartavyaM pavitrAKyamagniShTomamahaH 
T.B.1.8.7.1
aqgniqShToqmamagraq Aha#rati | yaqj~jaqmuqKaM ~MvA a#gniShToqmaH | 
yaqj~jaqmuqKameqvAraBya# saqvamAkra#mate | 
athaiqSho#-&BiShecaqnIya#-Scatustriq(gm)qSapa#vamAno Bavati | 
traya#stri(gm)Saqdvai deqvatA$H | tA eqvApno#ti | praqjApa#ti-Scatustriq(gm)qSaH | 
tameqvApno#ti | saq(gm)qSaqra eqSha stomA#nAqmaya#thApUrvam | 
yad-viSha#mAqH stomA$H | 27 (10)

T.B.1.8.7.2
eqtAvAqn.q vai yaqj~jaH | yAvAqn-pava#mAnAH | aqntaqH SleSha#NaqM tvA aqnyat | 
yath-saqmAH pava#mAnAH | tenAsa(gm)#SaraH | tena# yathApUqrvam | 
Aqtmanaiq-vAgni#ShToqmenaqdrdhnoti# | AqtmanAq puNyo# Bavati | 
praqjA vA uqkthAni# | paqSava# uqkthAni#( ) | 
yaduqkthyo# Bavaqtyanuq santa#tyai || 28 (11) 
(stomA$H-paqSava# uqkthAnyeka#M ca) (A7)

1.8.8	anuvAkaM 8 - aBiShecanIye sAmamantraviSeShaH 
T.B.1.8.8.1
upa# tvA jAqmayoq giraq iti# pratiqpadBa#vati | vAgvai vAqyuH | 
vAqca eqvaiSho#&BiSheqkaH | sarvA#sAmeqva praqjAnA(gm)# sUyate | 
sarvA# enaM praqjA rAjeti# vadanti | eqtamuq tyaM daSaqkShipaq ityA#ha | 
AqdiqtyA vai praqjAH | praqjAnA#meqvaitena# sUyate | yantiq vA eqte ya#j~jamuqKAt | 
ye sa#mBAqryA# akrann# | 29 (10)

T.B.1.8.8.2
yadAhaq pava#sva vAqco a#griyaq iti# | tenaiqva ya#j~jamuqKAn-naya#nti | 
aqnuqShTuk-pra#thaqmA Ba#vati | aqnuqShTu-gu#ttaqmA | vAgvA a#nuqShTuk | 
vAqcaiva praqyanti# | vAqcodya#nti | udva#tIr-Bavanti | udvaqdvA a#nuqShTuBo# rUqpam | 
Anu#ShTuBo rAjaqnya#H | 30 (10)

T.B.1.8.8.3
tasmAqdudva#tIr-Bavanti | sauqrya#nuqShTu-gu#ttaqmA Ba#vati | 
suqvaqrgasya# loqkasyaq santa#tyai | yo vai saqvAdeti# | naina(gm)# saqva upa#namati | 
yaH sAma#Byaq eti# | pApI#yAnth-suShuvAqNo Ba#vati | 
eqtAniq Kaluq vai sAmA#ni | yatpRuqShThAni# | yatpRuqShThAniq Bava#nti | 31 (10)

T.B.1.8.8.4
taireqva saqvAnnaiti# | yAni# devarAqjAnAq(gm)q sAmA#ni | 
tairaqmuShmi#n ~Mloqka Ru#ddhnoti | yAni# manuShyarAqjAnAq(gm)q sAmA#ni | 
tairaqsmin ~Mloqka Ru#ddhnoti | 
uqBayo#reqva loqkayor#.-Ruddhnoti | deqvaqloqke ca# manuShyaloqke ca# | 
eqkaqviq(gm)qSo# &BiShecaqnIya#-syottaqmo Ba#vati | eqkaqviq(gm)qSaH 
ke#SavapaqnIya#sya prathaqmaH | saqptaqdaqSo da#Saqpeya#H | 32 (10)

T.B.1.8.8.5
viDvA e#kaviq(gm)qSaH | rAqShTra(gm) sa#ptadaqSaH | 
viSa# eqvaitan-ma#ddhyaqto#&BiShi#cyate | tasmAqdvA eqSha viqSAM priqyaH | 
viqSo hi ma#ddhyaqto#&BiShiqcyate$ | yadvA e#namaqdo diSo&nu# vyAsthAqpaya#nti | 
tath-su#vaqrgaM ~Mloqka-maqByAro#hati | yadiqmaM ~MloqkaM na pra#tyavaqrohe$t | 
aqtiq jaqnaM ~MveqyAt | udvA# mAdyet ( ) | yadeqSha pra#tIqcIna#-stomoq Bava#ti | 
iqmameqva tena# loqkaM praqtyava#rohati | 
atho# aqsminneqva loqke prati# tiShThaqtya-nu#nmAdAya || 33 (13) 
(akra#n - rAjaqnyo# - Bava#nti - daSaqpeyo# - mAdyeqt trINi# ca) (A8)

1.8.9	anuvAkaM 9 - aBiShecanIyaviShayayo rukmayoH stutiH 
T.B.1.8.9.1
iqyaM ~Mvai ra#jaqtA | aqsau hari#NI | yad-ruqkmau Bava#taH | 
AqByAmeqvaina#-muBaqyataqH pari# gRuhNAti | varu#Nasyaq vA a#BiShiqcyamA#naqsyApa#H | 
iqndriqyaM ~MvIqrya#M nira#Gnann | tath-suqvarNaq(gm)q hira#Nya-maBavat | 
yad-ruqkma-ma#ntaqr-dadhA#ti | iqndriqyasya# vIqrya#syAni#rGAtAya | 
SaqtamA#no Bavati SaqtakSha#raH ( ) | SaqtAyuqH puru#ShaH Saqtendri#yaH | 
Ayu#Shyeqvendriqye prati# tiShThati | Ayuqrvai hira#Nyam | 
AqyuqShyA# eqvaina#-maqByati# kSharanti | tejoq vai hira#Nyam | 
teqjaqsyA# eqvaina#maqByati# kSharanti | varcoq vai hira#Nyam | 
vaqrcaqsyA# eqvaina#maqByati# kSharanti || 34 (18) (SaqtakSha#roq&ShTau ca#) (A9)

1.8.10	anuvAkaM 10 - vyuShTidvirAtraM rAjasUyAnte kartavyam 
T.B.1.8.10.1
apra#tiShThitoq vA eqSha ityA#huH | yo rA#jaqsUye#naq yaja#taq iti# | 
yaqdA vA eqSha eqtena# dvirAqtreNaq yaja#te | atha# pratiqShThA | 
atha# sam~MvathsaqramA$pnoti | yAva#nti sam~MvathsaqrasyA#-horAqtrANi# | 
tAva#tIreqtasya# stoqtrIyA$H | aqhoqrAqtreShveqva prati# tiShThati | 
aqgniqShToqmaH pUrvaqmaha#r-Bavati | aqtiqrAqtra utta#ram | 35 (10)

T.B.1.8.10.2
nAnaiqvAho#rAqtrayoqH prati# tiShThati | pauqrNaqmAqsyAM pUrvaqmaha#r-Bavati | 
vya#ShTakAyAq-mutta#ram | nAnaiqvAdrdha# mAqsayoqH prati#tiShThati | 
aqmAqvAqsyA#yAqM pUrvaqmaha#r-Bavati | uddRu#ShTaq utta#ram | 
nAnaiqva mAsa#yoqH prati# tiShThati | athoq Kalu# | 
ye eqva sa#mAnapaqkShe pu#NyAqhe syAtA$m | 
tayo$H kAqrya#M prati#ShThityai | 36 (10)

T.B.1.8.10.3
aqpaqSaqvyo dvi#rAqtra ityA#huH | dve hye#te Canda#sI | gAqyaqtraM caq traiShTu#BaM ca |
jaga#tImaqntarya#nti | na tenaq jaga#tI kRuqtetyA#huH | 
yade#nAM tRutIyasavaqne kuqrvantIti# | yaqdA vA eqShA&hInaqsyAhaqr Baja#te | 
sAqhnasya# vAq sava#nam | athaiqva jaga#tI kRuqtA | atha# paSaqvya#H ( ) | 
vyu#ShTiqrvA eqSha dvi#rAqtraH | ya eqvaM ~MviqdvAn dvi#rAqtreNaq yaja#te | 
vye#vAsmA# ucCati | athoq tama# eqvApa#hate | aqgniqShToqma-ma#ntaqta Aha#rati | 
aqgniH sarvA# deqvatA$H | deqvatA$sveqva prati# tiShThati || 37 (17) 
(utta#raqM - prati#ShThityai - paSaqvya#H saqpta ca#) (A10)

Prapaataka Korvai with starting Words of 1 to 10 Anuvaakams :- 
(varu#Nasya - jAq - mISvaqra - A$gneqya - mindra#syaq - yat triq - Shva#gniShToqma - mupa# tveq - yaM ~Mvai ra#jaqtA - &pra#tiShThitoq daSa#) 

Korvai with starting Words of 1, 11, 21 Series of Dasinis :-
(varu#Nasyaq - yadaqSviByAqM - ~Myat triqShu - tasmAqdudva#tIH saqptatri(gm)#Sat) 

First and Last Word of 8th Prapaatakam :-
varu#Nasyaq - prati# tiShThati | 

|| hari#H oM ||

|| kRuShNa yajurvedIya taittirIya brAhmaNe prathamAShTake aShTamaH prapAThakaH samAptaH ||

|| kRuShNa yajurvedIya taittirIya brAhmaNe prathamAShkaM samAptam ||
================














