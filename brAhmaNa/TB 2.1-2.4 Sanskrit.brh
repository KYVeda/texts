ver 1.1dated 30.06.2021

oM namaH paramAtmane, SrI mahAgaNapataye namaH
SrI guruByo namaH, haqriqH oM

2	kRuShNa yajurvedIya taittirIya brAhmaNe dvitIyAShTakaM 

2.1	2.1 dvitIyAShTake prathamaH prapAThakaH - agnihotrabrAhmaNam 

2.1.1	 anuvAkaM 1 - agnihotrasyopoddhAtaH 
T.B.2.1.1.1
a~ggi#rasoq vai saqtramA#sata | teShAqM pRuS~ji#r-GarmaqdhugA#sIt | 
sarjIqSheNA#jIvat | te$&bruvann | kasmaiq nu saqtramA$smahe | 
ye$&syA oSha#dhIqrna jaqnayA#maq iti# | te diqvo vRuShTi#-masRujanta | 
yAva#ntaH stoqkA aqvApa#dyanta | tAva#tIqroSha#dhayo &jAyanta || 
tA jAqtAH piqtaro# viqSheNA#limpann | 1 (10)

T.B.2.1.1.2
tAsA$M jaqgdhvA rupyaqntyait | te$&bruvann | ka iqdamiqttha-ma#kaqriti# | 
vaqyaM BA#gaqdheya#-miqcCamA#nAq iti# piqtaro$&bruvann | kiM ~Mvo# BAgaqdheyaqmiti# | 
aqgniqhoqtra eqva no&pyaqstvitya#-bruvann | 
teBya# eqtad-BA#gaqdheyaqM prAya#cCann | yaddhuqtvA niqmArShTi# | 
tatoq vai ta oSha#dhIra-svadayann || ya eqvaM ~Mveda# | 2 (10)

T.B.2.1.1.3
svada#nte&smAq oSha#dhayaH | te vaqthsamuqpAvA#sRujann | 
iqdaM no# haqvyaM pradA#paqyeti# | so$&bravIqdvara#M ~MvRuNai | 
daSa# mAq rAtrI$rjAqtaM na do#hann | Aqsaq~ggaqvaM mAqtrA saqha ca#rAqNIti# | 
tasmA$d-vaqthsaM jAqtaM daSaq rAtrIqrna du#hanti | 
Aqsaq~ggaqvaM mAqtrA saqha cara#ti | vAre#vRutaq(gg)qhya#sya | 
tasmA$d-vaqthsa(gm) sa(gm)#sRuShTadhaqya(gm) ruqdro GAtu#kaH ( ) | 
atiq hi saqndhAM dhaya#ti || 3 (11) 
(aqliqmpaqn - vedaq - GAtu#kaq eka#M ca) (A1)

2.1.2	 anuvAkaM 2 - agnihotranirUpaNam 
T.B.2.1.2.1
praqjApa#ti-raqgni-ma#sRujata | taM praqjA anva#sRujyanta | tama#BAqga upA$sta | 
so$&sya praqjABiq-rapA$krAmat | tama#vaqruru#th-samAqno&nvai$t | 
tama#vaqrudhaqM nASa#knot | sa tapo# &tapyata | 
so$&gni-rupA#ramaqtAtA#piq vai sya praqjApa#tiqriti# | 
sa raqrATAqduda#mRuShTa | 4 (9)

T.B.2.1.2.2
tad-GRuqtama#Bavat | tasmAqdyasya# dakShiNaqtaH keSAq unmRu#ShTAH | 
tAM jye$ShThalaqkShmI prA#jApaqtyetyA#huH | yad-raqrATA#duqdamRu#ShTa | 
tasmA$d-raqrATeq keSAq na sa#nti | tadaqgnau prAgRu#hNAt | 
tadvya#cikiqthsat | juqhavAqnI(3) mA hauqShA(3)miti# | 
tad-vi#cikiqthsAyaiq janma# || ya eqvaM ~MviqdvAn. vi#ciqkithsa#ti | 5 (10)

T.B.2.1.2.3
vasI#ya eqva ce#tayate || taM ~MvAgaqBya#vada-jjuqhudhIti# | so$&bravIt | 
kastvamaqsIti# | svaiva teq vAgitya#bravIt | so#&juhoqth-svAheti# | 
tathsvA#hAkAqrasyaq janma# || ya eqva(gg) svA#hAkAqrasyaq janmaq veda# | 
kaqroti# svAhAkAqreNa# vIqrya$m || 
yasyaiqvaM ~MviqduSha#H svAhAkAqreNaq juhva#ti | 6 (10)

T.B.2.1.2.4
BogA#yaiqvAsya# huqtaM Ba#vati || tasyAq Ahu#tyaiq puru#Sha-masRujata | 
dviqtIya#-majuhot | so&Sva#-masRujata | tRuqtIya#-majuhot | 
sa gAma#sRujata | caqtuqrtha-ma#juhot | so&vi#masRujata | 
paq~jcaqma-ma#juhot | so#&jAma#sRujata | 7 (10)

T.B.2.1.2.5
so$&gni-ra#biBet | Ahu#tIBiqrvai mA$&&pnoqtIti# | 
sa praqjApa#tiqM punaqH prAvi#Sat | taM praqjApa#ti-rabravIt | 
jAyaqsveti# | so$&bravIt | kiM BA#gaqdheya#maqBi ja#niShyaq iti# | 
tuBya#meqveda(gm) hU#yAtAq itya#bravIt | 
sa eqtad-BA#gaqdheya#maqBya#jAyata | yada#gnihoqtram | 8 (10)

T.B.2.1.2.6
tasmA#dagnihoqtra-mu#cyate || taddhUqyamA#na-mAdiqt^^yo$&bravIt | 
mA hau#ShIH | uqBayoqrvai-nA#veqtaditi# | so$&gni-ra#bravIt | kaqthaM nau# hoShyaqntIti# | 
sAqyameqva tuBya#M juqhavann# | prAqtarmahyaq-mitya#bravIt | 
tasmA#daqgnaye# sAqya(gm) hU#yate | sUryA#ya prAqtaH || 9 (10)

T.B.2.1.2.7
AqgneqyI vai rAtri#H | aiqndramaha#H | yadanu#diteq sUrye$ prAqtarju#huqyAt | 
uqBaya#meqvAgneqya(gg) syA$t | udi#teq sUrye$ prAqtarju#hoti | 
tathAq&gnaye# sAqya(gm) hU#yate | sUryA#ya prAqtaH || 
rAtriqM ~MvA anu# praqjAH pra jA#yante | 
ahnAq prati# tiShThanti | yathsAqyaM juqhoti# | 10 (10)

T.B.2.1.2.8
praiva tena# jAyate | udi#teq sUrye$ prAqtar-ju#hoti | pratyeqva tena# tiShThati || 
praqjApa#tira-kAmayataq prajA#yeqyeti# | sa eqtada#gnihoqtraM mi#thuqna-ma#paSyat | 
tadudi#teq sUrye#&juhot | yaju#ShAq &nyat | tUqShNImaqnyat | 
tatoq vai sa prAjA#yata | 
yasyaiqvaM ~MviqduShaq udi#teq sUrye$&gnihoqtraM juhva#ti | 11 (10)

T.B.2.1.2.9
praiva jA#yate | athoq yathAq divA$ prajAqnanneti# | tAqdRugeqva tat || 
athoq KalvA#huH | yasyaq vai dvau puNyau# gRuqhe vasa#taH | 
yastayo#raqnya(gm) rAqdhaya#tyaqnyaM na | uqBau vAva sa tAvRu#cCaqtIti# | 
aqgniM ~MvAvAdiqtyaH sAqyaM pravi#Sati | tasmA#daqgnirdUqrAnnakta#M dadRuSe |
uqBe hi teja#sI saqMpadye#te | 12 (10)

T.B.2.1.2.10
uqdyantaqM ~MvAvAdiqtya-maqgniranu# saqmAro#hati | 
tasmA$ddhUqma eqvAgnerdivA# dadRuSe | yadaqgnaye# sAqyaM ju#huqyAt | 
A sUryA#ya vRuScyeta | yathsUryA#ya prAqtar-ju#huqyAt | 
A&gnaye# vRuScyeta | deqvatA$ByaH saqmada#M daddhyAt | 
aqgnirjyotiqr-jyotiqH sUryaqH svAhetyeqva sAqya(gm) ho#taqvya$m | 
sUryoq jyotiqr jyoti#raqgniH svAheti# prAqtaH | 
tathoqBAByA(gm)# sAqya(gm) hU#yate | 13 (10) 

T.B.2.1.2.11
uqBAByA$M prAqtaH | na deqvatA$ByaH saqmada#M dadhAti || 
aqgnirjyotiqrityA#ha | aqgnirvai re#toqdhAH || praqjA jyotiqrityA#ha | 
praqjA eqvAsmaiq pra ja#nayati || sUryoq jyotiqrityA#ha | praqjAsveqva prajA#tAsuq reto# dadhAti || 
jyoti#raqgniH svAhetyA#ha | 
praqjA eqva prajA#tA aqsyAM prati#ShThApayati || 14 (10)

T.B.2.1.2.12
tUqShNImutta#rAq-mAhu#tiM juhoti | miqthuqnaqtvAyaq prajA$tyai || 
yadudi#teq sUrye$ prAqtar-ju#huqyAt | 
yathA&ti#thayeq pradru#tAya SUqnyAyA#vasaqthAyA#hAqrya(gm)# 
hara#nti | tAqdRugeqva tat | kvAhaq tataqstad-BavaqtItyA#huH | 
yathsa na veda# | yasmaiq taddharaqntIti# | tasmAqd-yadau#ShaqsaM juqhoti# | 
tadeqva sa#Mpraqti ( ) | athoq yathAq prArtha#mauShaqsaM pa#riq veve$ShTi | 
tAqdRugeqva tat || 15 (12)
(aqmRuqShTaq - viqciqkithsa#tiq - juhva# - tyaqjAma#sRuja - tAgnihoqtra(gm) - sUryA#ya prAqtar - juqhotiq - juhva#ti - saMqpadye#te - hUyate - sthApayati - saMpraqti dve ca#) (A2)

2.1.3	 anuvAkaM 3 - upayokShyamANasya haviShaH saMskAraH 
T.B.2.1.3.1
ruqdro vA eqShaH | yadaqgniH | patnI$ sthAqlI | yanmaddhyeq&gne-ra#dhiqSraye$t | 
ruqdrAyaq patnIqmapi# daddhyAt | praqmAyu#kA syAt | 
udIqco&~ggA#rAnniqrUhyAdhi# Srayati | patni#yai gopIqthAya# || 
vya#ntAn karoti | tathAq patnya-pra#mAyukA Bavati || 16 (10)

T.B.2.1.3.2
Gaqrmo vA eqSho&SA$ntaH | aha#rahaqH pravRu#jyate | yada#gnihoqtram | 
prati#Shi~jcet paqSukA#masya | SAqntami#vaq hi pa#Saqvya$m || 
na prati#Shi~jced-brahmavarcaqsakA#masya | sami#ddhamivaq hi bra#hmavarcaqsam || 
athoq Kalu# | praqtiqShicya#meqva | yat-pra#tiShiq~jcati# | 17 (10)

T.B.2.1.3.3
tat-pa#Saqvya$m | yajjuqhoti# | tadbra#hmavarcaqsi | uqBaya#meqvAka#H || 
pracyu#taqM ~MvA eqtadaqsmA-lloqkAt | aga#taM devaloqkam | 
yacCRuqta(gm) haqvirana#BiGAritam | aqBidyo#tayati | aqBye#vaina#dGArayati |
atho# devaqtraivaina#d-gamayati || 18 (10)

T.B.2.1.3.4
parya#gni karoti | rakSha#sAq-mapa#hatyai || triH parya#gni karoti | 
tryA#vRuqddhi yaqj~jaH | atho# meddhyaqtvAya# || 
yat-prAqcIna#-mudvAqsaye$t | yaja#mAna(gm) SuqcA &rpa#yet | 
yad-da#kShiqNA | piqtRuqdeqvaqtya(gg)# syAt | yat-praqtyak | 19 (10)

T.B.2.1.3.5
patnI(gm)# SuqcA &rpa#yet | uqdIqcInaq-mudvA#sayati | 
eqShA vai de#vamanuqShyANA(gm)# SAqntA dik | 
tAmeqvainaqdanUd-vA#sayatiq SAntyai$ || vartma# karoti | 
yaqj~jasyaq santa#tyai || niShTa#pati | upaiqva tathstRu#NAti || caqturunna#yati | 
catu#ShpAdaH paqSava#H | 20 (10)

T.B.2.1.3.6
paqSUneqvA-va#rundhe || sarvA$n-pUqrNAnunna#yati | sarveq hi puNyA# rAqddhAH || 
aqnUcaq unna#yati | praqjAyA# anUcInaqtvAya# | 
aqnUcyeqvAsya# praqjA &rddhu#kA Bavati || saM mRu#Satiq vyAvRu#ttyai || 
nAho$Shyaqnnupa# sAdayet | yadaho$Shyannupa sAqdaye$t | 
yathAq &nyasmA# upaniqdhAya# | 21 (10)

T.B.2.1.3.7
aqnyasmai$ praqyacCa#ti | tAqdRugeqva tat | A&smai# vRuScyeta | 
yadeqva gAr.ha#patye&dhiqSraya#ti | tenaq gAr.ha#patyaM prINAti || 
aqgnira#biBet | Ahu#tayoq mA&tye$ShyaqntIti# | 
sa eqtA(gm) saqmidha#-mapaSyat | tAmA&dha#tta | 
tatoq vA aqgnAvAhu#tayo&ddhriyanta | 22 (10)

T.B.2.1.3.8
yade#na(gm) saqmaya#cCat | tathsaqmidha#H samiqttvam | saqmidhaqmAda#dhAti | 
sameqvaina#M ~MyacCati | Ahu#tInAqM dhRutyai$ | 
atho# agnihoqtrameqveddhmava#t-karoti | Ahu#tInAqM prati#ShThityai || 
braqhmaqvAqdino# vadanti | yadekA(gm)# saqmidha#mAqdhAyaq dve Ahu#tI juqhoti# | 
athaq kasyA(gm)# saqmidhi# dviqtIyAq-mAhu#tiM juhoqtIti# | 23 (10)

T.B.2.1.3.9
yad-dve saqmidhA#vAdaqddhyAt | BrAtRu#vyamasmai janayet | 
ekA(gm)# saqmidha#mAqdhAya# | yaju#ShAq &nyAmAhu#tiM juhoti | 
uqBe eqva saqmidva#tIq Ahu#tI juhoti | nAsmaiq BrAtRu#vyaM janayati || 
AdI$ptAyAM juhoti | sami#ddhamivaq hi bra#hmavarcaqsam | 
athoq yathA&ti#thiqM jyoti#ShkRuqtvA pa#riqveve$ShTi | tAqdRugeqva tat ( ) || 
caqturunna#yati | dvirju#hoti | tasmA$d-dviqpA-ccatu#ShpAdamatti | 
atho$ dviqpadyeqva catu#ShpadaqH prati#ShThApayati || 24 (14)
(Baqvaqtiq - praqtiqShiq~jcati# - gamayati - praqtyak - paqSava# - upaniqdhA - yA$dGriyaqn - tetiq - taccaqtvAri# ca) (A3)

2.1.4	 anuvAkaM 4 - upayuktasya haviShaH saMskAraH 
T.B.2.1.4.1
uqttaqrAva#tIqM ~Mvai deqvA Ahu#tiqmaju#havuH | avA#cIqmasu#rAH | 
tato# deqvA aBa#vann | parA&su#rAH | yaM kAqmaye#taq vasI#yAnth syAqditi# | 
kanI#yaqstasyaq pUrva(gm)# huqtvA | utta#raqM BUyo# juhuyAt | 
eqShA vA u#ttaqrAvaqtyAhu#tiH | tAM deqvA a#juhavuH | 
tataqste#&Bavann | 25 (10)

T.B.2.1.4.2
yasyaiqvaM juhva#ti | Bava#tyeqva || yaM kAqmaye#taq pApI#yAnth syAqditi# | 
BUyaqstasyaq pUrva(gm)# huqtvA | utta#raqM kanI#yo juhuyAt | 
eqShA vA avAqcyAhu#tiH | tAmasu#rA ajuhavuH | 
tataqste parA#&Bavann | yasyaiqvaM juhva#ti | paraiqva Ba#vati || 26 (10)

T.B.2.1.4.3
huqtvopa# sAdayaqtyajA#mitvAya | athoq vyAvRu#ttyai || gAr.ha#patyaqM pratI$kShate | 
ana#nuddhyAyina-meqvaina#M karoti || aqgniqhoqtrasyaq vai sthAqNura#sti | 
taM ~Mya RuqcCet | yaqj~jaqsthAqNumRu#cCet | eqSha vA a#gnihoqtrasya# sthAqNuH | 
yat-pUrvA&&hu#tiH | tAM ~Myadutta#rayAq&Bi ju#huqyAt | 27 (10)

T.B.2.1.4.4
yaqj~jaqsthAqNu-mRu#cCet | aqtiqhAyaq pUrvAqmAhu#tiM juhoti | 
yaqj~jaqsthAqNumeqva pari# vRuNakti | athoq BrAtRu#vyameqvAptvA &ti#krAmati || 
aqvAqcIna(gm)# sAqyamupa# mArShTi | reta# eqva tad-da#dhAti | 
UqrddhvaM prAqtaH | pra ja#nayatyeqva tat || braqhmaqvAqdino# vadanti | 
caqturunna#yati | 28 (10)

T.B.2.1.4.5
dvirju#hoti | athaq kva# dve Ahu#tI Bavataq iti# | 
aqgnau vai$SvAnaqra iti# brUyAt | eqSha vA aqgnirvai$SvAnaqraH | 
yadbrA$hmaqNaH | huqtvA dviH prAS~jA#ti | 
aqgnAveqva vai$SvAnaqre dve Ahu#tI juhoti || dvirjuqhoti# | 
dvirnimA$rShTi | dviH prAS~jA#ti | 29 (10)

T.B.2.1.4.6
ShaTth saMpa#dyante | ShaDvA Ruqtava#H | RuqtUneqva prI#NAti | 
braqhmaqvAqdino# vadanti | kiqM deqvaqtya#-magnihoqtramiti# | 
vaiqSvaqdeqvamiti# brUyAt | yad-yaju#ShA juqhoti# | 
tadai$ndrAqgnam | yat-tUqShNIm | tat-prA#jApaqtyam | 30 (10)

T.B.2.1.4.7
yanniqmArShTi# | tadoSha#dhInAm | yaddviqtIya$m | tat-pi#tRuqNAm | 
yat-prAS~jA#ti | tad-garBA#NAm | tasmAqd-garBAq ana#S~janto varddhante | 
yadAqcAma#ti | tanma#nuqShyA#NAm || uda#~gparyAqvRutyAcA#mati | 31 (10)

T.B.2.1.4.8
Aqtmano# gopIqthAya# || nirNe#nektiq Suddhyai$ || niShTa#pati svaqgAkRu#tyai | 
ud-di#Sati | saqptaqr.qShIneqva prI#NAti || daqkShiqNA paqryAva#rtate | 
svameqva vIqrya#manu# paqryAva#rtate | 
tasmAqd-dakShiqNo&rddha# Aqtmano# vIqryA#vattaraH | 
atho# AdiqtyasyaiqvAvRutaqmanu# paqryAva#rtate || 
huqtvopaq sami#ndhe | 32 (10)

T.B.2.1.4.9
braqhmaqvaqrcaqsasyaq sami#ddhyai || na baqraq.hiranuq pra ha#ret | 
asa(gg)#sthitoq vA eqSha yaqj~jaH | yada#gnihoqtram | yada#nu praqhare$t | 
yaqj~jaM ~MvicCi#ndyAt | tasmAqnnAnu# praqhRutya$m | 
yaqj~jasyaq santa#tyai || aqpo ni na#yati | 
aqvaqBRuqthasyaiqva rUqpama#kaH ( ) || 33 (10)
(aqBaqvaqn - Baqvaqtiq - juqhuqyAn - na#yati - mArShTiq dviH prAS~jA#ti - prAjApaqtya - mAcA#matI - ndhe - &kaH) (A4)

2.1.5	 anuvAkaM 5 - kAmyAni homadravyANi 
T.B.2.1.5.1
braqhmaqvAqdino# vadanti | aqgniqhoqtraprA#yaNA yaqj~jAH | 
kiM prA#yaNa-magnihoqtramiti# | vaqthso vA a#gnihoqtrasyaq prAya#Nam | 
aqgniqhoqtraM ~Myaqj~jAnA$m || tasya# pRuthiqvI sada#H | 
aqntari#kShaq-mAgnI$ddhram | dyaur.-ha#viqrddhAna$m | 
diqvyA ApaqH prokSha#NayaH | oSha#dhayo baqraq.hiH | 34 (10)

T.B.2.1.5.2
vanaqspata#ya iqddhmaH | diSa#H pariqdhaya#H | Aqdiqtyo yUpa#H | 
yaja#mAnaH paqSuH | saqmuqdro#&vaBRuqthaH | saqm~MvaqthsaqraH sva#gAkAqraH | 
tasmAqdAhi#tAgneqH sarva#meqva ba#rhiqShya#M daqttaM Ba#vati | yath sAqyaM juqhoti# | 
rAtri#meqva tena# dakShiqNyA$M kurute | yat-prAqtaH | 35 (10)

T.B.2.1.5.3
aha#reqva tena# dakShiqNya#M kurute | yat-tatoq dadA#ti | sA dakShi#NA || 
yAva#ntoq vai deqvA ahu#taqmAdann# | te parA#&Bavann | 
ta eqtada#gnihoqtra(gm) sarva#syaiqva sa#mavaqdAyA#juhavuH | tasmA#dAhuH | 
aqgniqhoqtraM ~Mvai deqvA gRuqhANAqM niShkRu#ti-mapaSyaqnniti# | 
yath-sAqyaM juqhoti# | rAtri#yA eqva taddhuqtAdyA#ya | 36 (10)

T.B.2.1.5.4
yaja#mAnaqsyA-pa#rABAvAya | yat-prAqtaH | 
ahna# eqva taddhuqtAdyA#ya | yaja#mAnaqsyA-pa#rABAvAya | 
yat-tatoq&S~jAti# | huqtameqva tat || 
dvayoqH paya#sA juhuyAt-paqSukA#masya | eqtadvA a#gnihoqtraM mi#thuqnam | 
ya eqvaM ~Mveda# | pra praqjayA# paqSuBi#r-mithuqnair-jA#yate | 37 (10)

T.B.2.1.5.5
iqmAmeqva pUrva#yA duqhe | aqmUmutta#rayA | aqdhiqSrityotta#raqmA na#yati | 
yonA#veqva tad-reta#H si~jcati praqjana#ne || 
Ajye#na juhuyAqt-teja#skAmasya | tejoq vA Ajya$m | 
teqjaqsvye#va Ba#vati | paya#sA paqSukA#masya | eqtadvai pa#SUqnA(gm) rUqpam | 
rUqpeNaiqvAsmai# paqSUnava# rundhe | 38 (10)

T.B.2.1.5.6
paqSuqmAneqva Ba#vati | daqddhnendriqya kA#masya | iqndriqyaM ~Mvai dadhi# | 
iqndriqyAqvye#va Ba#vati | yaqvAqgvA$ grAma#kAmasyauShaqdhA vai ma#nuqShyA$H | 
BAqgaqdheye#naiqvAsmai# sajAqtAnava#-rundhe | grAqmye#va Ba#vati ||
aya#j~joq vA eqShaH | yo#sAqmA | 39 (9)

T.B.2.1.5.7
caqturunna#yati | catu#rakShara(gm) rathantaqram | raqthaqntaqrasyaiqSha varNa#H | 
uqparI#va harati | aqntari#kShaM ~MvAmadeqvyam | vAqmaqdeqvyasyaiqSha varNa#H | 
dvirju#hoti | dvya#kSharaM bRuqhat | bRuqhaqta eqSha varNa#H | 
aqgniqhoqtrameqva tath sAma#nvat-karoti || 40 (10)

T.B.2.1.5.8
yo vA a#gnihoqtrasyo#paqsadoq veda# | upai#namupaqsado# namanti | 
viqndata# upasaqttAra$m | uqnnIyopa# sAdayati | pRuqthiqvImeqva prI#NAti | 
hoqShyannupa# sAdayati | aqntari#kShameqva prI#NAti | huqtvopa# sAdayati | 
diva#meqva prI#NAti | eqtA vA a#gnihoqtrasyo#paqsada#H | 41 (10)

T.B.2.1.5.9
ya eqvaM ~Mveda# | upai#na-mupaqsado# namanti | viqndata# upasaqttAra$m || 
yo vA a#gnihoqtrasyASrA#vitaM praqtyASrA#vitaq(gm)q hotA#raM braqhmANa#M 
~MvaShaTkAqraM ~Mveda# | 
tasyaq tve#va huqtam | prAqNo vA a#gnihoqtrasyASrA#vitam | 
aqpAqnaH praqtyASrA#vitam | manoq hotA$ | cakShu#r-braqhmA | 
niqmeqSho va#ShaTkAqraH | 42 (10)

T.B.2.1.5.10
ya eqvaM ~Mveda# | tasyaq tve#va huqtam || 
sAqyaqM ~MyAvA#naScaq vai deqvAH prA#taqryAvA#NaScA-gnihoqtriNo# gRuqhamAga#cCanti | 
tAn. yanna taqrpaye$t | praqjayA$&sya paqSuBiqrvi ti#ShTherann | 
yattaqrpaye$t | tRuqptA e#naM praqjayA# paqSuBi#starpayeyuH || 
saqjUrdeqvaiH sAqyaM ~MyAva#Biqriti# sAqya(gm) saM mRu#Sati | 
saqjUrdeqvaiH prAqtaryAva#Biqriti# prAqtaH | 
ye caiqva deqvAH sA#yaqM ~MyAvA#noq ye ca# prAtaqryAvA#NaH | 43 (10)

T.B.2.1.5.11
tAneqvoBayA(gg)# starpayati | ta e#naM tRuqptAH praqjayA# paqSuBi# starpayanti || 
aqruqNo ha# smAqhaupa#veSiH | 
aqgniqhoqtra eqvAha(gm) sAqyaM prA#taqrvajraqM BrAtRu#vyeByaqH pra ha#rAmi | 
tasmAqn-matpApI#yA(gm)soq BrAtRu#vyAq iti# | 
caqturunna#yati | dvirju#hoti | saqmith-sa#ptaqmI | 
saqptapa#dAq Sakva#rI | SAqkvaqro vajra#H ( ) | 
aqgniqhoqtra eqva tathsAqyaM prA#taqrvajraqM ~Myaja#mAnoq BrAtRu#vyAyaq pra ha#rati | 
Bava#tyAqtmanA$ | parA$&syaq BrAtRu#vyo Bavati || 44 (13) 
(baqrq.hiH - prAqtar. - huqtAdyA#ya - jAyate - rundhe - &sAqmA - ka#ro - tyeqtA vA a#gnihoqtrasyo# paqsado# - vaShaTkAqra - Sca# prAtaqryAvA#Noq - vajraqstrINi# ca) (A5)

2.1.6	anuvAkaM 6 - aByuddravaNaM, homABAvapratIkAraSca 
T.B.2.1.6.1
praqjApa#ti-rakAmaya-tAtmaqn vanme# jAyeqteti# | so#&juhot | 
tasyA$tmaqn vada#jAyata | aqgnir-vAqyurA#-diqtyaH | 
te$&bruvann | praqjApa#ti-rahauShI-dAtmaqn-vanme# jAyeqteti# | 
tasya# vaqyama#janiShmahi | jAya#tAM na Atmaqn-vaditiq te#&juhavuH | 
prAqNAnA#maqgniH | taqnuvai# vAqyuH | 45 (10)

T.B.2.1.6.2
cakShu#Sha AdiqtyaH | teShA(gm)# huqtAda#jAyataq gaureqva || 
tasyaiq paya#siq vyAya#cCanta | mama# huqtAda#janiq mameti# | 
te praqjApa#tiM praqS~jamA#yann | sa A#diqtyo$&gni-ma#bravIt | 
yaqtaqro nauq jayA$t | tannau# saqhAsaqditi# | 
kasyai ko&hau#ShIqditi# praqjApa#ti-rabravIqt-kasyai kaq iti# | 
prAqNAnA#maqhamityaqgniH | 46 (10)

T.B.2.1.6.3
taqnuvA# aqhamiti# vAqyuH | cakShu#Shoq&hamityA#diqtyaH | 
ya eqva prAqNAnAqmahau#ShIt | tasya# huqtAda#jaqnIti# | 
aqgner. huqtAda#jaqnIti# | tada#gnihoqtrasyA$-gnihotraqtvam | 
gaurvA a#gnihoqtram | ya eqvaM ~Mvedaq gaura#gnihoqtramiti# | 
prAqNAqpAqnAByA#-meqvAgni(gm) sama#rddhayati | 
avya#rddhukaH prANApAqnAByA$M Bavati | 47 (10)

T.B.2.1.6.4
ya eqvaM ~Mveda# || tau vAqyura#bravIt | anuq mA Ba#jataqmiti# | 
yadeqva gAr.ha#patye&dhiqSrityA#-havaqnIya#-maqByu#ddravAn# | 
tenaq tvAM prI#NAqnitya#-brUtAm | 
tasmAqd-yad-gAr.ha#patye&dhiq-SrityA#havaqnIya#-maqByu#ddrava#ti | 
vAqyumeqva tena# prINAti || praqjApa#tir-deqvatA$H sRuqjamA#naH | 
aqgnimeqva deqvatA#nAM prathaqma-ma#sRujata | 
so$&nyadA#laqm-Bya#mavi#ttvA | 48 (10)

T.B.2.1.6.5
praqjApa#timaqBi paqryAva#rtata | sa mRuqtyo-ra#biBet | 
so#&mumA#diqtya-mAqtmanoq nira#mimIta | ta(gm)huqtvA parA$~gpaqryAva#rtata | 
tatoq vai sa mRuqtyumapA#jayat | apa# mRuqtyuM ja#yati | ya eqvaM ~Mveda# || 
tasmAqd-yasyaiqvaM ~MviqduSha#H | 
uqtaikAqhamuqta dvyaqhaM na juhva#ti | huqtameqvAsya# Bavati ( ) | 
aqsau hyA#diqtyo$&gnihoqtram || 49 (11)
(taqnuvai# vAqyu - raqgnir - Ba#vaq - tyavi#ttvA - Bavaqtyeka#M ca) (A6)

2.1.7	anuvAkaM 7 - haviShaH sarvadevatAsaMbandhena praSaMsA 
T.B.2.1.7.1
rauqdraM gavi# | vAqyaqvya#-mupa#sRuShTam | AqSviqnaM duqhyamA#nam | 
sauqmyaM duqgdham | vAqruqNamadhi#Sritam | vaiqSvaqdeqvA Biqndava#H | 
pauqShNamuda#ntam | sAqraqsvaqtaM ~MviqShyanda#mAnam | maiqtra(gm) Sara#H | 
dhAqturudvA#sitam ( ) | bRuhaqspateqrunnI#tam | 
saqviqtuH prakrA$ntam | dyAqvAqpRuqthiqvya(gg)# hriqyamA#Nam | 
aiqndrAqgna-mupa#sannam | aqgneH pUrvA &&hu#tiH | praqjApa#teq-rutta#rA | 
aiqndra(gm) huqtam || 50 (17) (udvA#sita(gm) saqpta ca#) (A7)

2.1.8	anuvAkaM 8 - dohanaprakAro&gnihotrahotraSca 
T.B.2.1.8.1
daqkShiqNaqta upa# sRujati | piqtRuqloqkameqva tena# jayati || 
prAcIqmAva#rtayati | deqvaqloqkameqva tena# jayati | 
udI#cImAqvRutya# dogdhi | maqnuqShyaqloqkameqva tena# jayati || 
pUrvau# duhyAjjyeqShThasya# jyaiShThineqyasya# | yo vA# gaqtaSrIqH syAt | 
apa#rau duhyAt-kaniqShThasya# kAniShThineqyasya# | 
yo vAq buBU#Shet || 51 (10)

T.B.2.1.8.2
na saM mRu#Sati | pAqpaqvaqsyaqsasyaq vyAvRu#ttyai || 
vAqyaqvya#M ~MvA eqtadupa#sRuShTam | AqSviqnaM duqhyamA#nam | 
maiqtraM duqgdham | aqryaqmNa u#dvAqsyamA#nam | 
tvAqShTra-mu#nnIqyamA#nam | bRuhaqspateq-runnI#tam | saqviqtuH prakrA$ntam | 
dyAqvAqpRuqthiqvya(gg)# hriqyamA#Nam || 52 (10)

T.B.2.1.8.3
aiqndrAqgnamupa# sAditam | sarvA$Byoq vA eqSha deqvatA$Byo juhoti | 
yo$&gnihoqtraM juqhoti# || yathAq Kaluq vai dheqnuM tIqrthe taqrpaya#ti | 
eqvama#gnihoqtrI yaja#mAnaM tarpayati | tRupya#ti praqjayA# paqSuBi#H | 
prasu#vaqrgaM ~MloqkaM jA#nAti | paSya#ti puqtram | paSya#tiq pautra$m | 
pra praqjayA# paqSuBi#r-mithuqnair-jA#yate ( ) | 
yasyaiqvaM ~MviqduSho$&gnihoqtraM juhva#ti | ya u# caina deqvaM ~Mveda# || 53 (12)
(baBU#She- ddhriqyamA#NaM - jAyateq dve ca#) (A8)

2.1.9	anuvAkaM 9 - agnihotrasyAsaMsRuShTahomamantrau 
T.B.2.1.9.1
trayoq vai prai#yameqdhA A#sann | teShAqM trireko$&gnihoqtra-ma#juhot | 
dvireka#H | saqkRudeka#H | teShAqM ~Myastriraju#hot | sa RuqcA&ju#hot | 
yo dviH | sa yaju#ShA | yaH saqkRut | sa tUqShNIm | 54 (10)

T.B.2.1.9.2
yaScaq yajuqShA &ju#hoqdyaSca# tUqShNIm | tAvuqBAvA$rddhnutAm | 
tasmAqd-yajuqShA &&hu#tiqH pUrvA# hotaqvyA$ | 
tUqShNImutta#rA | uqBe eqvarddhI ava#rundhe | 
aqgnir-jyotiqr jyoti#raqgniH svAheti# sAqyaM ju#hoti | 
reta# eqva tad-da#dhAti | sUryoq jyotiqr-jyotiqH sUryaqH svAheti# prAqtaH | 
reta# eqva hiqtaM pra ja#nayati || 
retoq vA eqtasya# hiqtaM na pra jA#yate | 55 (10)

T.B.2.1.9.3
yasyA$gnihoqtramahu#taq(gm)q sUryoq&Byu#deti# | yad-yanteq syAt | 
uqnnIyaq prA~guqdAdra#vet | sa u#paqsAdyAtami#to-rAsIta | 
sa yaqdA tAmye$t | athaq BUH svAheti# juhuyAt | 
praqjApa#tiqrvai BUqtaH | tameqvo-pA#sarat | 
sa eqvainaqM tataq unna#yati | nArtiqmArcCa#tiq yaja#mAnaH ( ) || 56 (10)
(tUqShNIM - jA#yateq - yaja#mAnaH) (A9)

2.1.10	anuvAkaM 10 - vahneravasthAviSeShAnusAreNa homaH 
T.B.2.1.10.1
yadaqgni-muqddhara#ti | vasa#vaqstarhyaqgniH | tasmiqnq. yasyaq tathA#vidheq juhva#ti | 
vasu#ShveqvAsyA$gnihoqtra(gm) huqtaM Ba#vati || nihi#to dhUpAqya~jCe#te | 
ruqdrAstahyaqrgniH | tasmiqn.q yasyaq tathA#vidheq juhva#ti | 
ruqdreShveqvAsyA$gnihoqtra(gm) huqtaM Ba#vati || praqthaqmamiqddhmamaqrcirA la#Bate | 
AqdiqtyAstarhyaqgniH | 57 (10)

T.B.2.1.10.2
tasmiqnq. yasyaq tathA#vidheq juhva#ti | 
AqdiqtyeShveqvAsyA$gnihoqtra(gm) huqtaM Ba#vati || 
sarva# eqva sa#rvaqSa iqddhma AdI$pto Bavati | 
viSve# deqvAstahyaqrgniH | tasmiqnq. yasyaq tathA#vidheq juhva#ti | 
viSve$ShveqvAsya# deqveShva#gnihoqtra(gm) huqtaM Ba#vati || 
niqtaqrAmaqrciruqpAvai#ti lohiqnIke#va Bavati | indraqstarhyaqgniH | 
tasmiqnq. yasyaq tathA#vidheq juhva#ti | 
indra# eqvAsyA$gnihoqtra(gm) huqtaM Ba#vati || 58 (10)

T.B.2.1.10.3
a~ggA#rA Bavanti | teByo&~ggA#reByoq&rcirude#ti | praqjApa#tiqstarhyaqgniH | 
tasmiqnq. yasyaq tathA#vidheq juhva#ti | 
praqjApa#tAveqvAsyA$gnihoqtra(gm) huqtaM Ba#vati || Saro&~ggA#rAq addhyU#hante | 
brahmaq-tarhyaqgniH | tasmiqn.q yasyaq tathA#vidheq juhva#ti | 
brahma#nneqvAsyA$gnihoqtra(gm) huqtaM Ba#vati || 
vasu#Shu ruqdreShvA#diqtyeShuq viSve#Shu deqveShu# ( ) | 
indre$ praqjApa#tauq brahmann# | apa#rivargameqvAsyaiqtAsu# deqvatA#su huqtaM Ba#vati | 
yasyaiqvaM ~MviqduSho$&gnihoqtraM juhva#ti | ya u# caina deqvaM ~Mveda# || 59 (14)
(AqdiqtyAstarhyaqgnir - indra# eqvAsyA$gnihoqtra(gm) huqtaM Ba#vati - deqveShu# caqtvAri# ca) (A10)

Special Korvai
(yadaqgniM nihi#taH prathaqma(gm) sarva# eqva ni#taqrAma~ggA#rAqH Saro&~ggA#rAq 
brahmaqvasu#ShvaqShTau)
 
2.1.11	anuvAkaM 11 - kAlaBedena samantrakaM pariShecanam 
T.B.2.1.11.1
RuqtaM tvA# saqtyenaq pari#Shi~jcAqmIti# sAqyaM pari#Shi~jcati | 
saqtyaM tvaqrtenaq pari#Shi~jcAqmIti# prAqtaH | aqgnirvA Ruqtam | 
aqsAvA#diqtyaH saqtyam | aqgnimeqva tadA#diqtyena# sAqyaM pari#Shi~jcati | 
aqgninA# &&diqtyaM prAqtassaH | yAva#dahorAqtre Bava#taH | 
tAva#dasya loqkasya# | nArtiqrna riShTi#H | nAntoq na pa#ryaqnto$&sti ( ) | 
yasyaiqvaM ~MviqduSho$&gnihoqtraM juhva#ti | 
ya u# caina deqvaM ~Mveda# || 60 (12) (aqstiq dve ca#) (A11)

Prapaataka Korvai with starting Words of 1 to 11 Anuvaakams :- 
(a~ggi#rasaH - praqjApa#tiraqgni(gm) - ruqdra - u#ttaqrAva#tIM - brahmavAqdino$ &gnihoqtraprA#yaNA yaqj~jAH - praqjApa#tirakAmayatAtmaqnvad - rauqdraM gavi# -dakShiNaqta - strayoq vai - yadaqgni - mRuqtaM tvA# saqtyenaikA#daSa) 

Korvai with starting Words of 1, 11, 21 Series of dasinees :-
(a~ggi#rasaqH - praiva tena# - paqSUneqva - yanniqmArShTiq - yo vA a#gnihoqtrasyo#paqsado# - dakShiNaqtaH Sha#ShTiH ) 

First and Last Word - 1st Prapaatakam, 2nd Ashtakam,:-
(a~ggi#rasoq - ya u# caina deqvaM ~Mveda#) 

|| hari#H oM ||

|| kRuShNa yajurvedIya taittirIya brAhmaNe dvitIyAShTake prathamaH prapAThakaH samAptaH ||
=============

oM namaH paramAtmane, SrI mahAgaNapataye namaH
SrI guruByo namaH, haqriqH oM

2.2	dvitIyAShTake dvitIyaH prapAThakaH - hotRubrAhmaNam
2.2.1	anuvAkaM 1 - daSahotRumantrasya kratvarthapuruShArthaprayogau 

T.B.2.2.1.1
praqjApa#tirakAmayata praqjAH sRu#jeqyeti# | sa eqtaM daSa#hotAra-mapaSyat | 
taM mana#sA &nuqdrutya# darBastaqmbe#&juhot | tatoq vai sa praqjA a#sRujata | 
tA a#smAthsRuqShTA apA$krAmann | tA grahe#NAgRuhNAt | 
tadgraha#sya grahaqtvam | yaH kAqmaye#taq prajA#yeqyeti# | 
sa daSa#hotAraqM mana#sA &nuqdrutya# darBastaqmbe ju#huyAt | 
praqjApa#tiqrvai daSa#hotA | 1 (10)

T.B.2.2.1.2
praqjApa#tireqva BUqtvA pra jA#yate || mana#sA juhoti | 
mana# ivaq hi praqjApa#tiH | praqjApa#teqrAptyai$ || pUqrNayA# juhoti | 
pUqrNa i#vaq hi praqjApa#tiH | praqjApa#teqrAptyai$ || nyU#nayA juhoti | 
nyU#nAqddhi praqjApa#tiH praqjA asRu#jata | praqjAnAq(gm)q sRuShTyai$ || 2 (10)

T.B.2.2.1.3
daqrBaqstaqmbe ju#hoti | eqtasmAqdvai yone$H praqjApa#tiH praqjA a#sRujata | 
yasmA#deqva yone$H praqjApa#tiH praqjA asRu#jata | 
tasmA#deqva yoneqH pra jA#yate || brAqhmaqNo da#kShiNaqta upA$ste | 
brAqhmaqNo vai praqjAnA#-mupadraqShTA | uqpaqdraqShTuqmatyeqva pra jA#yate || 
graho# Bavati | praqjAnA(gm)# sRuqShTAnAqM dhRutyai$ || 
yaM brA$hmaqNaM ~MviqdyAM ~MviqdvA(gm)saqM ~MyaSoq narcCet || 3 (10)

T.B.2.2.1.4
so&ra#NyaM paqretya# | daqrBaqstaqmba-muqdgratthya# | 
brAqhmaqNaM da#kShiNaqto niqShAdya# | catu#r.hotRUqn vyAca#kShIta | 
eqtadvai deqvAnA$M paraqmaM guhyaqM brahma# | yaccatu#r.hotAraH | 
tadeqva pra#kAqSaM ga#mayati | tade#naM prakAqSaM gaqtam | 
praqkAqSaM praqjAnA$M gamayati || daqrBaqstaqmba-muqdgratthyaq vyAca#ShTe | 4 (10)

T.B.2.2.1.5
aqgniqvAn. vai da#rBastaqmbaH | aqgniqvatyeqva vyAca#ShTe || 
brAqhmaqNo da#kShiNaqta upA$ste | brAqhmaqNo vai praqjAnA#-mupadraqShTA | 
uqpaqdraqShTuq-matyeqvainaqM ~MyaSa# RucCati || IqSvaqraM taM ~MyaSo&rtoqrityA#huH | 
yasyAnte$ vyAqcaShTaq iti# | varaqstasmaiq deya#H | 
yadeqvainaqM tatro#paq nama#ti | tadeqvAva# rundhe || 5 (10)

T.B.2.2.1.6
aqgnimAqdadhA#noq daSa#hotrAq &raNiqmava#daddhyAt | prajA#tameqvainaq-mAdha#tte | 
tenaiqvoddrutyA$gnihoqtraM ju#huyAt | prajA#tameqvaina#jjuhoti | 
haqvirni#rvaqPsyan-daSa#hotAraqM ~MvyAca#kShIta | prajA#tameqvainaqM nirva#pati | 
sAqmiqdheqnI-ra#nuvaqkShyan-daSa#hotAraqM ~MvyAca#kShIta | 
sAqmiqdheqnIreqva sRuqShTvA&&raByaq pra ta#nute | 
atho# yaqj~jo vai daSa#hotA | yaqj~jameqva ta#nute || 6 (10)

T.B.2.2.1.7
aqBiqcaraqn-daSa#hotAraM juhuyAt | navaq vai puru#She prAqNAH | 
nABi#rdaSaqmI | saprA#Nameqvaina#maqBica#rati | eqtAvaqdvai puru#Shasyaq svam | 
yAva#t prAqNAH | yAva#deqvAsyAsti# | tadaqBica#rati || svakRu#taq iri#Ne juhoti pradaqre vA$ | 
eqtadvA aqsyai nir.Ru#tigRuhItam ( ) | 
nir.Ru#ti gRuhIta eqvainaqM nir.Ru#tyA grAhayati || yad vAqcaH krUqram | 
tenaq vaSha#Tkaroti | vAqca eqvaina#M krUqreNaq pra vRu#Scati | 
tAqjagArtiqmArcCa#ti || 7 (15)
(daSa#hotAq - sRuShTyA# - RuqcCed - vyAca#ShTe - rundha - eqva ta#nuteq - nir.Ru#tigRuhItaqM pa~jca# ca) (A1)

2.2.2	 anuvAkaM 2 - caturhotrAdimantrANAM kratvarthaprayogaH 
T.B.2.2.2.1
praqjApa#tirakAmayata dar.SapUrNamAqsau sRu#jeqyeti# | 
sa eqtaM catu#r.hotAra-mapaSyat | taM mana#sA&nuqdrutyA# havaqnIye#&juhot | 
tatoq vai sa da#r.SapUrNamAqsAva#sRujata | tAva#smAth sRuqShTAvapA$krAmatAm | 
tau grahe#NA gRuhNAt | tadgraha#sya grahaqtvam | 
daqrq.SaqpUqrNaqmAqsA-vAqlaBa#mAnaH | 
catu#r.hotAraqM mana#sA&nuqdrutyA#-havaqnIye# juhuyAt | 
daqrq.SaqpUqrNaqmAqsAveqva sRuqShTvA&&raByaq pra ta#nute | 8 (10)

T.B.2.2.2.2
graho# Bavati | daqrq.SaqpUqrNaqmAqsayo$H sRuqShTayoqrddhRutyai$ || 
so#&kAmayata cAturmAqsyAni# sRujeqyeti# | sa eqtaM pa~jca#hotAra-mapaSyat | 
taM mana#sA&nuqdrutyA# havaqnIye#&juhot | tatoq vai sa cA#turmAqsyAnya#sRujata | 
tAnya#smAth-sRuqShTAnyapA$krAmann | tAniq grahe#NAgRuhNAt | 
tadgraha#sya grahaqtvam | cAqtuqrmAqsyAnyAqlaBa#mAnaH | 9 (10)

T.B.2.2.2.3
pa~jca#hotAraqM mana#sA&nuqdrutyA# havaqnIye# juhuyAt | 
cAqtuqrmAqsyAnyeqva sRuqShTvA&&raByaq pra ta#nute | graho# Bavati | 
cAqtuqrmAqsyAnA(gm)# sRuqShTAnAqM dhRutyai$ || 
so#&kAmayata paSubaqndha(gm) sRu#jeqyeti# | sa eqta(gm) ShaDDho#tAra-mapaSyat | 
taM mana#sA&nuqdrutyA# havaqnIye#&juhot | tatoq vai sa pa#Subaqndhama#sRujata | 
so$&smAth sRuqShTo &pA$krAmat | 
taM grahe#NAgRuhNAt | 10 (10)

T.B.2.2.2.4
tadgraha#sya grahaqtvam | paqSuqbaqndhena# yaqkShyamA#NaH | 
ShaDDho#tAraqM mana#sA &nuqdrutyA# havaqnIye# juhuyAt | 
paqSuqbaqndhameqva sRuqShTvA&&raByaq pra ta#nute | graho# Bavati | 
paqSuqbaqndhasya# sRuqShTasyaq dhRutyai$ || 
so#&kAmayata sauqmya-ma#ddhvaqra(gm) sRu#jeqyeti# | 
sa eqta(gm) saqptaho#tAra-mapaSyat | taM mana#sA&nuqdrutyA# havaqnIye# &juhot | 
tatoq vai sa sauqmya-ma#ddhvaqra-ma#sRujata | 11 (10)

T.B.2.2.2.5
so$&smAth sRuqShTo&pA$krAmat | taM grahe#NAgRuhNAt | 
tadgraha#sya grahaqtvam | dIqkShiqShyamA#NaH | 
saqptaho#tAraqM mana#sA&nuqdrutyA# havaqnIye# juhuyAt | 
sauqmyameqvAddhvaqra(gm) sRuqShTvA&&raByaq pra ta#nute | graho# Bavati | 
sauqmyasyA$-ddhvaqrasya# sRuqShTasyaq dhRutyai$ || 
deqveByoq vai yaqj~jo na prABa#vat | tame#tAvaqcCaH sama#Barann | 12 (10)

T.B.2.2.2.6
yath sa#MBAqrAH | tatoq vai teByo# yaqj~jaH prABa#vat | 
yath sa#MBAqrA Bava#nti | yaqj~jasyaq praBU$tyai || AqtiqtthyamAqsAdyaq vyAca#ShTe | 
yaqj~jaqmuqKaM ~MvA A#tiqthyam | muqKaqta eqva yaqj~ja(gm) saqMBRutyaq pra ta#nute || 
aya#j~joq vA eqShaH | yo#&paqtnIka#H | na praqjAH pra jA#yerann ( ) | 
patnIqrvyAca#ShTe | yaqj~jameqvAka#H | praqjAnA$M praqjana#nAya || 
uqpaqsathsuq vyAca#ShTe | eqtadvai patnI#nA-mAqyata#nam | 
sva eqvainA# Aqyataqne&va# kalpayati || 13 (16)
(taqnuqtaq - AqlaBa#mAno - &gRuhNA - dasRuja - tABara - ~jjAyeraqnth ShaTca#) (A2)

2.2.3	anuvAkaM 3 - caturhotRupa~jcahotRumantragrahaBAgayoH puruShArtha prayogaH 
T.B.2.2.3.1
praqjApa#ti-rakAmayataq pra jA#yeqyeti# | sa tapo#&tapyata | 
sa triqvRutaq(gg)q stoma#-masRujata | taM pa#~jcadaqSastomo# maddhyaqta uda#tRuNat | 
tau pU$rvapaqkShaScA#parapaqkShaScA#BavatAm | pUqrvaqpaqkShaM deqvA anvasRu#jyanta | 
aqpaqraqpaqkSha-manvasu#rAH | tato# deqvA aBa#vann | parA&su#rAH | 
yaM kAqmaye#taq vasI#yAnth syAqditi# | 14 (10)

T.B.2.2.3.2
taM pU$rvapaqkShe yA#jayet | vasI#yAneqva Ba#vati | 
yaM kAqmaye#taq pApI#yAnth-syAqditi# | tama#parapaqkShe yA#jayet | 
pApI#yAneqva Ba#vati | tasmA$t pUrvapaqkSho# &parapaqkShAt-ka#ruqNya#taraH || 
praqjApa#tiqrvai daSa#hotA | catu#r.hotAq pa~jca#hotA | 
ShaDDho#tA saqptaho#tA | Ruqtava#H sam~MvathsaqraH | 15 (10)

T.B.2.2.3.3
praqjAH paqSava# iqme loqkAH | ya eqvaM praqjApa#tiM baqhorBUyA(gm)#saqM ~Mveda# | 
baqhoreqva BUyA$n Bavati || praqjApa#tir-devAsuqrAna#sRujata | 
sa indraqmapiq nAsRu#jata | taM deqvA a#bruvann | indra#M no janaqyeti# | 
so$&bravIt | yathAq &haM ~MyuqShmA(gg) stapaqsA &sRu#kShi | 
eqvamindra#M janayaddhvaqmiti# | 16 (10)

T.B.2.2.3.4
te tapo#&tapyanta | ta Aqtmannindra#-mapaSyann | tama#bruvann | 
jAyaqsveti# | so$&bravIt | kiM BA#gaqdheya#-maqBija#niShyaq iti# | 
RuqtUnth sa#m~Mvathsaqram | praqjAH paqSUn | iqmAl ~MloqkAnitya#bruvann | 
taM ~Mvai mA&&hu#tyAq praja#nayaqtetya#bravIt | 17 (10)

T.B.2.2.3.5
taM catu#r.hotrAq prAja#nayann || yaH kAqmaye#ta vIqro maq A jA#yeqteti# | 
sa catu#r.hotAraM juhuyAt | praqjApa#tiqrvai catu#r.hotA | 
praqjApa#tireqva BUqtvA prajA#yate | 
jaqjanaqdindra#-mindriqyAyaq svAhetiq grahe#Na juhoti | 
A&sya# vIqro jA#yate | vIqra(gm) hi deqvA eqtayA &&hu#tyAq prAja#nayann || 
AqdiqtyAScA~ggi#rasaSca suvaqrge loqke$ &sparddhanta | 
vaqyaM pUrve# suvaqrgaM ~Mloqkami#yAma vaqyaM pUrvaq iti# | 18 (10)

T.B.2.2.3.6
ta A#diqtyA eqtaM pa~jca#hotAra-mapaSyann | 
taM puqrA prA#taranuvAqkAdAgnI$ddhre &juhavuH | 
tatoq vai te pUrve# suvaqrgaM ~MloqkamA#yann | yaH su#vaqrgakA#maqH syAt | 
sa pa~jca#hotAraM puqrA prA#taranuvAqkAdAgnI$ddhre juhuyAt | 
saqm~Mvaqthsaqro vai pa~jca#hotA | saqm~MvaqthsaqraH su#vaqrgo loqkaH | 
saqm~Mvaqthsaqra eqvartuShu# pratiqShThAya# | suqvaqrgaM ~Mloqkame#ti || 
te$bruvaqn-na~ggi#rasa AdiqtyAn | 19 (10)

T.B.2.2.3.7
kva# stha | kva# vaH saqdByo haqvyaM ~Mva#kShyAmaq iti# | CandaqH svitya#bruvann | 
gAqyaqtriqyAM triqShTuBiq-jaga#tyAqmiti# | 
tasmAqcCanda#H su saqdBya A#diqtyeBya#H | 
Aq~ggIqraqsIH praqjA haqvyaM ~Mva#hanti | 
vaha#ntyasmai praqjA baqlim | ainaqmapra#tiKyAtaM gacCati | 
ya eqvaM ~Mveda# || dvAda#Saq mAsAqH pa~jcaqrtava#H ( ) | traya# iqme loqkAH | 
aqsAvA#diqtya e#kaviq(gm)qSaH | 
eqtasmiqn vA eqSha SriqtaH | eqtasmiqn-prati#ShThitaH | 
ya eqvameqta(gg) SriqtaM prati#ShThitaqM ~Mveda# | pratyeqva ti#ShThati || 20 (16)
(syAqditi# - sam~Mvathsaqro - ja#nayaddhvaqmitI - tya#bravIqt - pUrvaq ityA# - diqtyAn - RuqtavaqH ShaTca#) (A3)

2.2.4	anuvAkaM 4 - jagath sRuShTikathanamuKena hotRumantrapraSaMsA 
T.B.2.2.4.1
praqjApa#ti-rakAmayataq prajA#yeqyeti# | sa eqtaM daSa#hotAra-mapaSyat | 
tena# daSaqdhA &&tmAna#M ~MviqdhAya# | daSa#hotrA &tapyata | 
tasyaq cittiqH srugAsI$t | ciqttamAjya$m | tasyaiqtAva#tyeqva vAgAsI$t | 
eqtAvAn#. yaj~jakraqtuH || sa catu#r.hotAra-masRujata | so#&nandat | 21 (10)

T.B.2.2.4.2
asRu#kShiq vA iqmamiti# | tasyaq somo# haqvirAsI$t | 
sa catu#r.hotrA &tapyata | so#&tAmyat | 
sa BUritiq vyAha#rat | sa BUmi#masRujata | 
aqgniqhoqtraM da#r.SapUrNamAqsau yajU(gm)#Shi | sa dviqtIya#matapyata | 
so#&tAmyat | sa Buvaq itiq vyAha#rat | 22 (10)

T.B.2.2.4.3
so$&ntari#kSha-masRujata | cAqtuqrmAqsyAniq sAmA#ni | sa tRuqtIya#matapyata | 
so#&tAmyat | sa suvaqritiq vyAha#rat | sa diva#masRujata | 
aqgniqShToqma-muqkthya#-matirAqtramRuca#H | eqtA vai vyAhRu#taya iqme loqkAH | 
iqmAn Kaluq vai loqkAnanu# praqjAH paqSavaqSCandA(gm)#siq prAjA#yanta | 
ya eqvameqtAH praqjApa#teH prathaqmA vyAhRu#tIqH prajA#tAq veda# | 23 (10)

T.B.2.2.4.4
pra praqjayA# paqSuBi#r-mithuqnair-jA#yate || sa pa~jca#hotAra-masRujata | 
sa haqvirnA-vi#ndata | tasmaiq soma#-staqnuvaqM prAya#cCat | 
eqtat te# haqviriti# | sa pa~jca#hotrA &tapyata | so#&tAmyat | 
sa praqtya~g~ga#bAdhata | so&su#rA-nasRujata | 
tadaqsyA pri#yamAsIt | 24 (10)

T.B.2.2.4.5
tad-duqrvarNaq(gm)q hira#NyamaBavat | tad-duqrvarNa#syaq hira#Nyasyaq janma# | 
sa dviqtIya#matapyata | so#&tAmyat | sa prA~ga#bAdhata | sa deqvAna#sRujata | 
tada#sya priqyamA#sIt | tath suqvarNaq(gm)q hira#NyamaBavat | 
tath suqvarNa#syaq hira#Nyasyaq janma# | 
ya eqva(gm) suqvarNa#syaq hira#Nyasyaq janmaq veda# | 25 (10)

T.B.2.2.4.6
suqvarNa# AqtmanA# Bavati | duqrvarNo$&syaq BrAtRu#vyaH | 
tasmA$th suqvarNaq(gm)q hira#NyaM BAqrya$m | suqvarNa# eqva Ba#vati | 
aina#M priqyaM ga#cCatiq nApri#yam || sa saqptaho#tAra-masRujata | 
sa saqptaho$traiqva su#vaqrgaM ~Mloqkamai$t || 
triqNaqvenaq stome#naiqByo loqkeByo&su#rAqn prANu#data | 
traqyaqstriq(gm)qSenaq pratya#tiShThat | eqkaqviq(gm)qSenaq ruca#madhatta | 26 (10)

T.B.2.2.4.7
saqptaqdaqSenaq prAjA#yata | ya eqvaM ~MviqdvAnth some#naq yaja#te | 
saqptaho$traiqva su#vaqrgaM ~Mloqkame#ti | 
triqNaqvenaq stome#naiqByo loqkeByoq BrAtRu#vyAqn-praNu#date | 
traqyaqstriq(gm)qSenaq prati# tiShThati | eqkaqviq(gm)qSenaq ruca#M dhatte | 
saqptaqdaqSenaq prajA#yate | tasmA$th-saptadaqSaH stomoq na niqrq.hRutya#H | 
praqjApa#tiq rvai sa#ptadaqSaH | 
praqjApa#timeqva ma#ddhyaqto dha#tteq prajA$tyai ( ) || 27 (10) 
(aqnaqndaqd - Buvaq itiq vyAha#raqd - vedA# - sIqd - vedA# - dhattaq - prajA$tyai) (A4)

2.2.5	anuvAkaM 5 - dakShiNApratigrahamantravyAKyAnam 
T.B.2.2.5.1
deqvA vai varu#NamayAjayann | sa yasyai# yasyai deqvatA#yaiq dakShi#NAqmana#yat | 
tAma#vlInAt | te$&bruvann | vyAqvRutyaq prati# gRuhNAma | 
tathA# noq dakShi#NAq na vle$ShyaqtIti# | te vyAqvRutyaq pratya#gRuhNann | 
tatoq vai tAM dakShi#NAq nAvlI#nAt | 
ya eqvaM ~MviqdvAn vyAqvRutyaq dakShi#NAM pratigRuqhNAti# | 
nainaqM dakShi#NA vlInAti || 28 (10)

T.B.2.2.5.2
rAjA$ tvAq varu#No nayatu devi dakShiNeq&gnayeq hira#NyaqmityA#ha | 
AqgneqyaM ~Mvai hira#Nyam | svayaiqvaina#d-deqvata#yAq prati# gRuhNAti | 
somA#yaq vAsaq ityA#ha | sauqmyaM ~Mvai vAsa#H | 
svayaiqvaina#d-deqvata#yAq prati# gRuhNAti | ruqdrAyaq gAmityA#ha | 
rauqdrI vai gauH | svayaiqvainA$M deqvata#yAq prati# gRuhNAti | 
varu#NAqyASvaqmityA#ha | 29 (10)

T.B.2.2.5.3
vAqruqNo vA aSva#H | svayaiqvaina#M deqvata#yAq prati# gRuhNAti | 
praqjApa#tayeq puru#ShaqmityA#ha | prAqjAqpaqtyo vai puru#ShaH | 
svayaiqvaina#M deqvata#yAq prati# gRuhNAti | mana#veq talpaqmityA#ha | 
mAqnaqvo vai talpa#H | svayaiqvaina#M deqvata#yAq prati# gRuhNAti | 
uqttAqnAyA$~ggIraqsAyAnaq ityA#ha | 
iqyaM ~MvA u#ttAqna A$~ggIraqsaH | 30 (10)

T.B.2.2.5.4
aqnayaiqvainaqt-prati# gRuhNAti || vaiqSvAqnaqryarcA rathaqM prati# gRuhNAti | 
vaiqSvAqnaqro vai deqvata#yAq ratha#H | svayaiqvaina#M deqvata#yAq prati# gRuhNAti || 
tenA#mRutaqtvama#SyAq-mityA#ha | aqmRuta#meqvAtman-dha#tte || 
vayo# dAqtra ityA#ha | vaya# eqvaina#M kRuqtvA | suqvaqrgaM ~MloqkaM ga#mayati || 
mayoq mahya#mastu pratigrahIqtra ityA#ha | 31 (10)

T.B.2.2.5.5
yadvai Siqvam | tanmaya#H | Aqtmana# eqvaiShA parI$ttiH || 
ka iqdaM kasmA# adAqdityA#ha | praqjApa#tiqrvai kaH | sa praqjApa#taye dadAti || 
kAmaqH kAmAqyetyA#ha | kAme#naq hi dadA#ti | kAme#na pratigRuqhNAti# || 
kAmo# dAqtA kAma#H prati grahIqtetyA#ha | 32 (10)

T.B.2.2.5.6
kAmoq hi dAqtA | kAma#H prati grahIqtA || kAma(gm)# samuqdra-mAviqSetyA#ha | 
saqmuqdra i#vaq hi kAma#H | nevaq hi kAmaqsyAnto&sti# | na sa#muqdrasya# || 
kAme#na tvAq prati# gRuhNAqmItyA#ha | yenaq kAme#na prati gRuqhNAti# | 
sa eqvaina#maqmuShmi#l ~Mloqke kAmaq Aga#cCati || 
kAmaiqtatta# eqShA te# kAmaq dakShiqNetyA#ha ( ) | 
kAma# eqva tad-yaja#mAnoq&muShmi#l ~Mloqke dakShi#NAmicCati | 
na pra#tigrahIqtari# || ya eqvaM ~MviqdvAn-dakShi#NAM pratigRuqhNAti# | 
aqnRuqNAmeqvainAqM prati# gRuhNAti || 33 (14)
(vlIqnAqtya - SvaqmityA#hA - ~ggiraqsaH - pra#tigrahIqtra ityA#ha - pratigrahIqtetyA#haq - dakShiqNetyA#ha caqtvAri# ca) (A5)

2.2.6	anuvAkaM 6 - dvAdaSAhadaSame&hani hotRumantrAH 
T.B.2.2.6.1
antoq vA eqSha yaqj~jasya# | yad-da#Saqmamaha#H | 
daqSaqme&ha$n^^th-sarparAqj~jiyA# RuqgBiH stu#vanti | yaqj~jasyaiqvAnta#M gaqtvA | 
aqnnAdyaqmava#rundhate || tiqsRuBi#H stuvanti | traya# iqme loqkAH | 
eqBya eqva loqkeByoq&nnAdyaqmava#rundhate | pRuS~ji#vatIr-Bavanti | 
annaqM ~Mvai pRuS~ji# | 34 (10)

T.B.2.2.6.2
anna#meqvAva#-rundhate || mana#sAq prastau#ti | manaqsodgA#yati | 
mana#sAq prati# harati | mana# ivaq hi praqjApa#tiH | 
praqjApa#teqrAptyai$ || deqvA vai saqrpAH | teShA#miqya(gm) rAj~jI$ | 
yath-sa#rparAqj~jiyA# RuqgBiH stuqvanti# | 
aqsyAmeqva prati# tiShThanti || 35 (10)

T.B.2.2.6.3
catu#r.hotRUqnq. hotAq vyAca#ShTe | stuqtamanu#Sa(gm)satiq SAntyai$ || 
antoq vA eqSha yaqj~jasya# | yad-da#Saqmamaha#H | 
eqtat Kaluq vai deqvAnA$M paraqmaM guhyaqM brahma# | yaccatu#r.hotAraH | 
daqSaqme&haq(gg)q-Scatu#r.hotRUqn vyAca#ShTe | yaqj~jasyaiqvAnta#M gaqtvA | 
paqraqmaM deqvAnAqM guhyaqM brahmAva#rundhe | 
tadeqva pra#kAqSaM ga#mayati | 36 (10)

T.B.2.2.6.4
tade#naM prakAqSaM gaqtam | praqkAqSaM praqjAnA$M gamayati || vAca#M ~MyacCati | 
yaqj~jasyaq dhRutyai$ || yaqjaqmAqnaqdeqvaqtya#M ~MvA aha#H | 
BrAqtRuqvyaqdeqvaqtyA# rAtri#H | ahnAq rAtri#M dhyAyet | 
BrAtRu#vyasyaiqva talloqkaM ~MvRu#~gkte | 
yaddivAq vAca#M ~MvisRuqjet | ahaqrBrAtRu#vyAqyocCi(gm)#Shet ( ) | 
yannakta#M ~MvisRuqjet | rAtriqM BrAtRu#vyAqyocCi(gm)#Shet | 
aqdhiqvRuqkShaqsUqrye vAcaqM ~MvisRu#jati | 
eqtAva#ntameqvAsmai# loqkamucCi(gm)#Shati | yAva#dAdiqtyo$&staqmeti# || 37 (15)
(pRuS~ji# - tiShThanti - gamayati - Si(gm)Sheqt pa~jca# ca) (A6)

2.2.7	anuvAkaM 7 - saptahotRumantrasAdhyayaj~japraSaMsA 
T.B.2.2.7.1
praqjApa#tiH praqjA a#sRujata | tAH sRuqShTAH sama#SliShyann | 
tA rUqpeNAnuq prAvi#Sat | tasmA#dAhuH | rUqpaM ~Mvai praqjApa#tiqriti# | 
tA nAmnA&nuq prAvi#Sat | tasmA#dAhuH | nAmaq vai praqjApa#tiqriti# | 
tasmAqdapyA# &miqtrau saq~ggatya# | nAmnAq ceddhvaye#te | 38 (10)

T.B.2.2.7.2
miqtrameqva Ba#vataH || praqjApa#tir devAsuqrAna#sRujata | 
sa indraqmapiq nAsRu#jata | taM deqvA a#bruvann | indra#M no janaqyeti# | 
sa Aqtma-nnindra#-mapaSyat | tama#sRujata | 
taM triqShTug-vIqrya#M BUqtvA&nuq prAvi#Sat | 
tasyaq vajra#H pa~jcadaqSo hastaq Apa#dyata | 
tenoqdayyAsu#rAnaqBya# Bavat || 39 (10)

T.B.2.2.7.3
ya eqvaM ~Mveda# | aqBi BrAtRu#vyAn Bavati || te deqvA asu#rair-viqjitya# | 
suqvaqrgaM ~MloqkamA#yann | te#&muShmi#l ~Mloqke vya#kShuddhyann | 
te$&bruvann | aqmuta#H pradAnaqM ~MvA upa#jijIviqmeti# | 
te saqptaho#tAraM ~Myaqj~jaM ~MviqdhAyAqyAsya$m | Aq~ggIqraqsaM prAhi#Nvann | 
eqtenAqmutra# kalpaqyeti# | 40 (10)

T.B.2.2.7.4
tasyaq vA iqyaM klRupti#H | yadiqdaM kiM ca# | ya eqvaM ~Mveda# | 
kalpa#te&smai | sa vA aqyaM ma#nuqShye#Shu yaqj~jaH saqptaho#tA | 
aqmutra# saqdByo deqveByo# haqvyaM ~Mva#hati | ya eqvaM ~Mveda# | 
upai#naM ~Myaqj~jo na#mati || so#&manyata | 
aqBi vA iqme$&smA-lloqkAdaqmuM~MloqkaM ka#miShyantaq iti# ( ) | 
sa vAca#spateq hRuditiq vyAha#rat | tasmA$t puqtro hRuda#yam | 
tasmA#daqsmA-lloqkAdaqmuM ~MloqkaM nABikA#mayante | 
puqtro hi hRuda#yam || 41 (14)
(hvaye#ta - aBavat - kalpaqye - tIti# caqtvAri# ca) (A7) 

2.2.8	anuvAkaM 8 - hotRumantrANAM somayAgA~ggatvam 
T.B.2.2.8.1
deqvA vai catu#r.hotRuBir-yaqj~jama#tanvata | 
te vi pAqpmanAq BrAtRu#vyeqNAja#yanta | aqBi su#vaqrgaM ~Mloqkama#jayann | 
ya eqvaM ~MviqdvA(gg)-Scatu#r.hotRuBiryaqj~jaM ta#nuqte | 
vi pAqpmanAq BrAtRu#vyeNa jayate | aqBi su#vaqrgaM ~MloqkaM ja#yati || 
ShaDDho$trA prAyaqNIyaqmAsA#dayati | aqmuShmaiq vai loqkAyaq ShaDDho#tA | 
Gnantiq Kaluq vA eqtath soma$m | yada#BiShuqNvanti# | 42 (10)

T.B.2.2.8.2
Ruqjuqdhaivaina#maqmuM ~MloqkaM ga#mayati | catu#r.hotrA &&tiqtthyam | 
yaSoq vai catu#r.hotA | yaSa# eqvAtman-dha#tte | 
pa~jca#hotrA paqSumupa# sAdayati | suqvaqrgyo# vai pa~jca#hotA | 
yaja#mAnaH paqSuH | yaja#mAnameqva su#vaqrgaM ~MloqkaM ga#mayati | 
grahA$n-gRuhIqtvA saqptaho#tAraM juhoti | 
iqndriqyaM ~Mvai saqptaho#tA | 43 (10)

T.B.2.2.8.3
iqndriqyameqvAtman-dha#tte || yo vai catu#r.hotRU-nanusavaqnaM taqrpaya#ti | 
tRupya#ti praqjayA# paqSuBi#H | upai#na(gm) somapIqtho na#mati | 
baqhiqShpaqvaqmAqne daSa#hotAraqM ~MvyAca#kShIta | 
mAddhya#ndineq pava#mAneq catu#r.hotAram | ArBa#veq pava#mAneq pa~jca#hotAram | 
piqtRuqyaqj~je ShaDDho#tAram | yaqj~jAqyaqj~jiya#sya stoqtre saqptaho#tAram | 
aqnuqsaqvaqnameqvainA(gg)# starpayati | 44 (10)

T.B.2.2.8.4
tRupya#ti praqjayA# paqSuBi#H | upai#na(gm) somapIqtho na#mati || 
deqvA vai catu#r.hotRuBiH saqtramA#sata | Ruddhi#parimitaqM ~MyaSa#skAmAH | 
te$&bruvann | yanna#H prathaqmaM ~MyaSa# RuqcCAt | sarve#ShAM naqstath-saqhAsaqditi# | 
somaqScatu#r.hotrA | aqgniH pa~jca#hotrA | dhAqtA ShaDDho$trA | 45 (10)

T.B.2.2.8.5
indra#H saqptaho$trA | praqjApa#tiqr-daSa#hotrA | 
teShAq(gm)q somaq(gm)q rAjA#naqM ~MyaSa# ArcCat || tannya#kAmayata | 
tenApA$krAmat | tena# praqlAya#macarat | 
taM deqvAH praiqShaiH praiSha#maicCann | tat-praiqShANA$M praiShaqtvam | 
niqvidBiqrnya#vedayann | tanniqvidA$M niviqttvam | 46 (10)

T.B.2.2.8.6
AqprIBi#rApnuvann | tadAqprINA#mApriqtvam | tama#Gnann | 
tasyaq yaSoq vya#gRuhNata | te grahA# aBavann | tadgrahA#NAM grahaqtvam | 
yasyaiqvaM ~MviqduShoq grahA# gRuqhyante$ | tasyaq tve#va gRu#hIqtAH || te$&bruvann | 
yo vai naqH SreShTho&BU$t | 47 (10)

T.B.2.2.8.7
tama#vadhiShma | puna#riqma(gm) su#vAmahAq iti# | taM Cando#Bi-rasuvanta | 
tacCanda#sAM Candaqstvam | sAmnAq samAna#yann | tath sAmna#H sAmaqtvam | 
uqkthai-ruda#sthApayann | taduqkthAnA#-mukthaqtvam | ya eqvaM ~Mveda# | 
pratyeqva ti#ShThati | 48 (10)

T.B.2.2.8.8
sarvaqmAyu#reti || somoq vai yaSa#H | ya eqvaM ~MviqdvAnth-soma#mAqgacCa#ti | 
yaSa# eqvaina#mRucCati | tasmA#dAhuH | yaScaiqvaM ~Mvedaq yaScaq na | 
tAvuqBau somaq-mAga#cCataH | somoq hi yaSa#H | 
taM tvA&va yaSa# RucCaqtItyA#huH | yaH someq somaqM prAheti# ( ) | 
tasmAqth-someq somaqH procya#H | yaSa# eqvaina#mRucCati || 49 (12) 
(aqBiqShuqNvanti# - saqptaho#tA - tarpayatiq - ShaDDho$trA - niviqttva - maBU$t - tiShThatiq - prAhetiq dve ca#) (A8)

2.2.9	anuvAkaM 9 - hotRumantrotpattikathanaprasa~ggena jagath sRuShTiH 
T.B.2.2.9.1
iqdaM ~MvA agreq naiva ki~jcaqnAsI$t | na dyaurA#sIt | na pRu#thiqvI | 
nAntari#kSham | tadasa#deqva sanmano# &kurutaq syAmiti# | tada#tapyata | 
tasmA$t-tepAqnAddhUqmo#&jAyata | tad-BUyo#&tapyata | 
tasmA$t-tepAqnAdaqgni-ra#jAyata | tad-BUyo#&tapyata | 50 (10)

T.B.2.2.9.2
tasmA$t-tepAqnAjjyoti#-rajAyata | tad-BUyo#&tapyata | 
tasmA$t-tepAqnAdaqrci-ra#jAyata | tad-BUyo#&tapyata | 
tasmA$t-tepAqnAnmarI#cayo&jAyanta | tad-BUyo#&tapyata | 
tasmA$t-tepAqnAdu#dAqrA a#jAyanta | tad-BUyo#&tapyata | 
tadaqBrami#vaq sama#hanyata || tad-vaqstima#Binat | 51 (10)

T.B.2.2.9.3
sa sa#muqdro#&Bavat | tasmA$th-samuqdrasyaq na pi#banti | 
praqjana#namivaq hi manya#nte | 
tasmA$t paqSor-jAya#mAnAqdApa#H puqrastA$d-yanti || 
tad-daSa#hoqtA&nva#sRujyata | praqjApa#tiqrvai daSa# hotA || 
ya eqvaM tapa#so vIqrya#M ~MviqdvA(gg)stapya#te | Bava#tyeqva || 
tadvA iqdamApa#H saliqla-mA#sIt | so#&rodIt-praqjApa#tiH | 52 (10)

T.B.2.2.9.4
sa kasmA# aj~ji | yad-yaqsyA apra#tiShThAyAq iti# | yadaqPsva#-vApa#dyata | 
sA pRu#thiqvya#Bavat | yadvyamRu#ShTa | tadaqntari#kSha-maBavat | 
yadUqrddhva-muqdamRu#ShTa | sA dyaura#Bavat | yadaro#dIt | 
tadaqnayo# rodaqstvam | 53 (10)

T.B.2.2.9.5
ya eqvaM ~Mveda# | nAsya# gRuqhe ru#danti | eqtadvA eqShAM ~MloqkAnAqM janma# | 
ya eqvameqShAM ~MloqkAnAqM janmaq veda# | naiShu loqke-ShvArtiqmArcCa#ti | 
sa iqmAM pra#tiqShThA-ma#vindata || 
sa iqmAM pra#tiqShThAM ~MviqttvA &kA#mayataq prajA#yeqyeti# | 
sa tapo#&tapyata | so$&ntarvA#naBavat | 
sa jaqGanAqdasu#rA-nasRujata | 54 (10)

T.B.2.2.9.6
teByo# mRuqnmayeq pAtre&nna#maduhat | yA&syaq sA taqnUrAsI$t | tAmapA#hata | 
sA tami#srA&Bavat || so#&kAmayataq prajA#yeqyeti# | sa tapo#&tapyata | 
so$&ntarvA#-naBavat | sa praqjana#nAdeqva praqjA a#sRujata | 
tasmA#diqmA BUyi#ShThAH | praqjana#nAqddhye#nAq asRu#jata | 55 (10)

T.B.2.2.9.7
tAByo# dAruqmayeq pAtreq payo#&duhat | yA&syaq sA taqnUrAsI$t | 
tAmapA#hata | sA jothsnA# &Bavat || so#&kAmayataq prajA#yeqyeti# | 
satapo#&tapyata | so$&ntarvA#-naBavat | sa u#papaqkShAByA#-meqvartUna#sRujata | 
teByo# rajaqte pAtre# GRuqtama#duhat | yA&syaq sA taqnUrAsI$t | 56 (10)

T.B.2.2.9.8
tAmapA#hata | so#&horAqtrayo$H saqndhi-ra#Bavat || so#&kAmayataq prajA#yeqyeti# | 
sa tapo#&tapyata | so$&ntarvA#-naBavat | sa muKA$d-deqvA-na#sRujata | 
teByoq hari#teq pAtreq soma#maduhat | yA&syaq sA taqnUrAsI$t | 
tAmapA#hata | tadaha#raBavat || 57 (10)

T.B.2.2.9.9
eqte vai praqjApa#teqrdohA$H | ya eqvaM ~Mveda# | duqha eqva praqjAH || 
divAq vai no#&BUqditi# | tad-deqvAnA$M devaqtvam | 
ya eqvaM deqvAnA$M devaqtvaM ~Mveda# | deqvavA#neqva Ba#vati || 
eqtadvA a#horAqtrANAqM janma# | 
ya eqvama#horAqtrANAqM janmaq veda# | nAho#rAqtreShvArtiqmArcCa#ti || 58 (10)

T.B.2.2.9.10
asaqto&dhiq mano#&sRujyata | mana#H praqjApa#ti-masRujata | 
praqjApa#tiH praqjA a#sRujata | tadvA iqdaM mana#syeqva pa#raqmaM prati#ShThitam | 
yadiqdaM ki~jca# | tadeqtacCvo#vasyaq sannAmaq brahma# || 
vyuqcCantI$ vyucCantyasmaiq vasya#sI vasyasIq vyu#cCati | 
prajA#yate praqjayA# paqSuBi#H | 
pra pa#rameqShThinoq mAtrA#-mApnoti | ya eqvaM ~Mveda# ( ) || 59 (10)
(aqgnira#jAyataq tadBUyo#&tapyatA - Binada - rodIt praqjApa#tI - rodaqstva - ma#sRujaq - tAsRu#jata - GRuqtama#duhaqdyA&syaq sA taqnUrAsIq - daha#raBavad - RucCatiq - veda#) (A9)

Special Korvai regarding Order of “Srushti”
(iqdaM dhUqmo$ &gnir jyoti# raqrcir marI#caya udAqrA stadaqBra(gm) / 
sa jaqGanAqth sA tami#srAq sa praqjana#nAqth sA jothsnAq sa 
u#papaqkShAByAq(gm)q so# &horAqtrayo$H saqndhiH samuKAqt tadaha#r deqvavA$n / 
mRuqnmaye# dAruqmaye# rajaqte hari#teq teByaqstAByoq dve teByo&nnaqM payo# 
GRuqta(gm) soma$m) 

2.2.10	anuvAkaM 10 - devasRuShTimadhye&vasthitasyendrasya devatAdhipatitvam 
T.B.2.2.10.1
praqjApa#tiq-rindra#masRuja-tAnujAvaqraM deqvAnA$m | taM prAhi#Not | 
pare#hi | eqteShA$M deqvAnAq-madhi#patireqdhIti# | taM deqvA a#bruvann | 
kastvamasi# | vaqyaM ~Mvai tvacCreyA(gm)#saH smaq iti# | so$&bravIt | 
kastvamasi# vaqyaM ~Mvai tvacCreyA(gm)#saH smaq iti# mA deqvA a#vocaqnniti# || 
athaq vA iqdaM tar.hi# praqjApa#tauq hara# AsIt | 60 (10)

T.B.2.2.10.2
yadaqsminnA#diqtye | tade#namabravIt | eqtanmeq praya#cCa | 
athAqhameqteShA$M deqvAnAq-madhi#patir-BaviShyAqmIti# | 
ko#ha(gg)-syAqmitya#bravIt | eqtat praqdAyeti# | eqtath-syAq itya#bravIt | 
yadeqtadbravIqShIti# | ko haq vai nAma# praqjApa#tiH | ya eqvaM ~Mveda# | 61 (10)

T.B.2.2.10.3
viqdure#naqM nAmnA$ | tada#smai ruqkmaM kRuqtvA pratya#mu~jcat | 
tatoq vA indro# deqvAnAq-madhi#pati-raBavat | ya eqvaM ~Mveda# | 
adhi#patireqva sa#mAqnAnA$M Bavati || so#&manyata | 
kiM kiqM ~MvA a#karaqmiti# | sa caqndraM maq Ahaqretiq prAla#pat | 
taccaqndrama#sa-Scandramaqstvam | ya eqvaM ~Mveda# | 62 (10)

T.B.2.2.10.4
caqndravA#neqva Ba#vati || taM deqvA a#bruvann | 
suqvIryo# &maryAq yathA# gopAqyataq iti# | tath sUrya#sya sUryaqtvam | 
ya eqvaM ~Mveda# | naina#M daBnoti || 
kaScaq nAsmiqnvA iqdami#ndriqyaM pratya#sthAqditi# | tadindra#-syendraqtvam | 
ya eqvaM ~Mveda# | iqndriqyAqvye#va Ba#vati || 63 (10)

T.B.2.2.10.5
aqyaM ~MvA iqdaM pa#raqmo#&BUqditi# | tat-pa#rameqShThina#H parameShThiqtvam | 
ya eqvaM ~Mveda# | paqraqmAmeqva kAShThA$M gacCati || 
taM deqvAH sa#maqntaM parya#viSann | vasa#vaH puqrastA$t | ruqdrA da#kShiNaqtaH | 
AqdiqtyAH paqScAt | 
viSve# deqvA u#ttaraqtaH | a~ggi#rasaH praqtya~jca$m | 64 (10)

T.B.2.2.10.6
sAqddhyAH parA$~jcam | ya eqvaM ~Mveda# | upai#na(gm) samAqnAH saM ~Mvi#Santi || 
sa praqjApa#tireqva BUqtvA praqjA Ava#yat | tA a#smaiq nAti#ShThantAqnnAdyA#ya | 
tA muKa#M puqrastAqt-paSya#ntIH | daqkShiqNaqtaH paryA#yann | 
sa da#kShiNaqtaH parya#vartayata | tA muKa#M puqrastAqt-paSya#ntIH | 
muKa#M dakShiNaqtaH | 65 (10)

T.B.2.2.10.7
paqScAt-paryA#yann | sa paqScAt-parya#vartayata | 
tA muKa#M puqrastAqt-paSya#ntIH | muKa#M dakShiNaqtaH | 
muKa#M paqScAt | uqttaqraqtaH paryA#yann | 
sa u#ttaraqtaH parya#vartayata | tA muKa#M puqrastAqt-paSya#ntIH | 
muKa#M dakShiNaqtaH | muKa#M paqScAt ( ) | 66 (10)

T.B.2.2.10.8
muKa#muttaraqtaH | UqrddhvA udA#yann | sa uqpari#ShTAqnnya#-vartayata | 
tAH saqrvato#muKo BUqtvA &&va#yat | 
tatoq vai tasmai$ praqjA ati#ShThantAqnnAdyA#ya || 
ya eqvaM ~MviqdvAn pari# ca vaqrtaya#teq ni ca# | 
praqjApa#tireqva BUqtvA praqjA a#tti | 
tiShTha#nte&smai praqjA aqnnAdyA#ya | aqnnAqda eqva Ba#vati || 67 (9)
(AqsIqd - veda# - candramaqstvaM ~Mya eqvaM ~Mvede$ - ndriyAqvye#va Ba#vati - praqtya~jcaq - muKa#M dakShiNaqto - muKa#M paqScAn - +nava# ca) (A10 )

2.2.11	anuvAkaM 11 - hotRumantrANAM puruShArthaprayogaH 
T.B.2.2.11.1
praqjApa#ti-rakAmayata baqhorBUyA$nth-syAqmiti# | 
sa eqtaM daSa#hotAra-mapaSyat | taM prAyu#~gkta | 
tasyaq prayu#kti baqhorBUyA#naBavat | yaH kAqmaye#ta baqhorBUyA$nth-syAqmiti# | 
sa daSa#hotAraqM prayu#~jjIta | 
baqhoreqva BUyA$n-Bavati || so#&kAmayata vIqro maq AjA#yeqteti# | 
sa daSa#hotuqScatu#r.hotAraqM nira#mimIta | taM prAyu#~gkta | 68 (10)

T.B.2.2.11.2
tasyaq prayuqktIndro# &jAyata | yaH kAqmaye#ta vIqro maq AjA#yeqteti# | 
sa catu#r.hotAraqM prayu#~jjIta | A&sya# vIqro jA#yate || 
so#&kAmayata paSuqmAnth-syAqmiti# | 
sa catu#r.hotuqH pa~jca#hotAraqM nira#mimIta | 
taM prAyu#~gkta | tasyaq prayu#kti paSuqmAna#Bavat | 
yaH kAqmaye#ta paSuqmAnth-syAqmiti# | 
sa pa~jca#hotAraqM prayu#~jjIta | 69 (10)

T.B.2.2.11.3
paqSuqmAneqva Ba#vati || 
so#&kAmayataqrtavo# me kalperaqnniti# | 
sa pa~jca#hotuqH ShaDDho#tAraqM nira#mimIta | taM prAyu#~gkta | 
tasyaq prayu#ktyRuqtavo$&smA akalpanta | 
yaH kAqmaye#taqrtavo# me kalperaqnniti# | sa ShaDDho#tAraqM prayu#~jjIta | 
kalpa#nte&smA Ruqtava#H || so#&kAmayata somaqpaH so#mayAqjI syA$M | 
A me# somaqpaH so#mayAqjI jA#yeqteti# | 70 (10)

T.B.2.2.11.4
sa ShaDDho#tuH saqptaho#tAraqM nira#mimIta | taM prAyu#~gkta | 
tasyaq prayu#kti somaqpaH so#mayAqjya#Bavat | 
A&sya# somaqpaH so#mayAqjya#jAyata | 
yaH kAqmaye#ta somaqpaH so#mayAqjI syA$m | 
A me# somaqpaH so#mayAqjI jA#yeqteti# | sa saqptaho#tAraqM prayu#~jjIta | 
soqmaqpa eqva so#mayAqjI Ba#vati | A&sya# somaqpaH so#mayAqjI jA#yate || 
sa vA eqSha paqSuH pa#~jcaqdhA prati# tiShThati | 71 (10)

T.B.2.2.11.5
paqdBirmuKe#na || te deqvAH paqSUn. viqttvA | suqvaqrgaM ~MloqkamA#yann || 
te#&muShmi#l ~Mloqke vya#kShuddhyann | te$&bruvann | 
aqmuta#H pradAnaqM ~MvA upa#jijIviqmeti# | 
te saqptaho#tAraM ~Myaqj~jaM ~MviqdhAyAqyAsya$M | Aq~ggIqraqsaM prAhi#Nvann | 
eqtenAqmutra# kalpaqyeti# | tasyaq vA iqyaM klRupti#H | 72 (10)

T.B.2.2.11.6
yadiqdaM ki~jca# | ya eqvaM ~Mveda# | kalpa#te&smai | 
sa vA aqyaM ma#nuqShye#Shu yaqj~jaH saqptaho#tA | 
aqmutra# saqdByo deqveByo# haqvyaM ~Mva#hati | 
ya eqvaM ~Mveda# | upai#naM ~Myaqj~jo na#mati || 
yo vai catu#r.hotRuNAM niqdAnaqM ~Mveda# | niqdAna#vAn Bavati | 
aqgniqhoqtraM ~Mvai daSa#hoturniqdAna$m ( ) | 
daqr.qSaqpUqrNaqmAqsau catu#r.hotuH | cAqtuqrmAqsyAniq pa~jca# hotuH | 
paqSuqbaqndhaH ShaDDho#tuH | sauqmyo$&ddhvaqraH saqptaho#tuH | 
eqtadvai catu#r.hotRuNAM niqdAna$m | ya eqvaM ~Mveda# | 
niqdAna#vAn Bavati || 73 (17)
(aqmiqmIqtaq taM prAyu#~gktaq - pa~jca#hotAraqM prayu#~jjita - jAyeqteti# - tiShThatiq - klRuptiqr - daSa#hotur niqdAna(gm)# saqpta ca# ) (A11)

Prapaataka Korvai with starting Words of 1 to 11 Anuvaakams :- 
(praqjApa#tirakAmayata praqjAH sRu#jeqyeti# - praqjApa#tirakAmayata dar.SapUrNamAqsau sRu#jeqyeti# - praqjApa#tirakAmayataq prajA#yeqyetiq sa tapaqH sa triqvRuta#M - praqjApa#tirakAmayataq daSa#hotAraqM tena# daSaqdhA&&tmAna#M - deqvA vai varu#Naq - mantoq vai - praqjApa#tiqstAH sRuqShTAH sama#SliShyan - deqvA vai catu#r.hotRuBi - riqdaM ~MvA agre$ - praqjApa#tiqrindra#M - praqjApa#tirakAmayata baqhorBUyAqnekA#daSa) 

Korvai with starting Words of 1, 11, 21 Series of dasinis :-
(praqjApa#tiq - stadgraha#sya - praqjA#patirakAmayatAq - nayaiqvainaqt - tasyaq vA iqyaM klRuptiq - stasmA$t tepAqnAjjyotiqr - yadaqsminnA#diqtye -saShaDDho#tuH saqptaho#tAraqM trisa#ptatiH) 


First and Last Word - 2nd Ashtakam , 2nd Prapaatakam :-
(praqjApa#tirakAmayata - niqdAna#vAnBavati)

|| hari#H oM ||

|| kRuShNa yajurvedIya taittirIya brAhmaNe dvitIyAShTake dvitIyaH prapAThakaH samAptaH ||

==================
oM namaH paramAtmane, SrI mahAgaNapataye namaH
SrI guruByo namaH, haqriqH oM

2.3	dvitIyAShTake tRutIyaH prapAThakaH - hotRubrAhmaNaSeShaH

anuvAkaM 1 - sarveShAM hotRumantrANAM caturhotRuSabdena vyavahAra 

T.B.2.3.1.1
braqhmaqvAqdino# vadanti | kiM catu#r.hotRuNAM catur.hotRuqtvamiti# | 
yadeqvaiShu ca#tuqrddhA hotA#raH | tenaq catu#r.hotAraH | 
tasmAqccatu#r.hotAra ucyante | taccatu#r.hotRuNAM catur.hotRuqtvam || 
somoq vai catu#r.hotA | aqgniH pa~jca#hotA | 
dhAqtA ShaDDho#tA | indra#H saqptaho#tA | 1 (10)

T.B.2.3.1.2
praqjApa#tiqr-daSa#hotA | ya eqvaM catu#r.hotRuNAqmRuddhiqM ~Mveda# | 
Ruqdhnotyeqva || ya e#ShAmeqvaM baqndhutAqM ~Mveda# | bandhu#mAnBavati | 
ya e#ShAmeqvaM klRuptiqM ~Mveda# | kalpa#te&smai | 
ya e#ShAmeqva-mAqyata#naqM ~Mveda# | Aqyata#navAn-Bavati | 
ya e#ShAmeqvaM pra#tiqShThAM ~Mveda# | 2 (10)

T.B.2.3.1.3
pratyeqva ti#ShThati || braqhmaqvAqdino# vadanti | 
daSa#hotAq catu#r.hotA | pa~jca#hotAq ShaDDho#tA saqptaho#tA | 
athaq kasmAqccatu#r.hotAra ucyantaq iti# | indroq vai catu#r.hotA | 
indraqH Kaluq vai SreShTho# deqvatA#nA-mupaqdeSa#nAt | 
ya eqvamindraq(gg)q SreShTha#M deqvatA#nA-mupaqdeSa#nAqd-veda# | 
vasi#ShThaH samAqnAnA$M Bavati | tasmAqcCreShTha#mAqyanta#M 
prathaqmenaiqvAnu#buddhyante ( ) | aqyamAgann# | 
aqyamavA#sAqditi# | kIqrtira#syaq pUrvA&&ga#cCati jaqnatA#mAyaqtaH | 
atho# enaM prathaqmenaiqvAnu# buddhyante | aqyamAgann# | 
aqyamavA#sAqditi# || 3 (16)
(saqptaho#tA - pratiqShThAM veda# - buddhyanteq ShaTca#) (A1)

2.3.2	 anuvAkaM 2 - naimittiko hotRumantrahomaH 
T.B.2.3.2.1
dakShi#NAM pratigrahIqShyanth-saqptada#SaqkRutvo&pA$nyAt | 
AqtmAna#meqva sami#ndhe | teja#se vIqryA#ya | 
atho$ praqjApa#tireqvainA$M BUqtvA prati# gRuhNAti | 
Aqtmano &nA$rtyai || yadye#naqmArt-vi#jyAd-vRuqta(gm) santa#M niqrq.hare#rann | 
AgnI$ddhre juhuyAqd-daSa#hotAram | caqtuqrgRuqhIqtenAjye#na | 
puqrastA$t-praqtya~gtiShThann# | praqtiqloqmaM ~MviqgrAha$m | 4 (10)

T.B.2.3.2.2
prAqNAneqvAsyopa#dAsayati || yadye#naqM puna#rupaq SikShe#yuH | 
AgnI$ddhra eqva ju#huyAqd-daSa#hotAram | caqtuqrgRuqhIqtenAjye#na | 
paqScAt prA~gAsI#naH | aqnuqloqma-mavi#grAham | 
prAqNAneqvAsmai# kalpayati || 
prAya#ScittIq-vAgGote-tyRu#tumuqKa Ru#tumuKe juhoti | 
RuqtUneqvAsmai# kalpayati | kalpa#nte&smA Ruqtava#H | 5 (10)

T.B.2.3.2.3
klRuqptA a#smA Ruqtavaq Aya#nti || 
ShaDDho#tAq vai BUqtvA praqjApa#tiriqda(gm) sarva#masRujata | sa mano#&sRujata | 
manaqso&dhi# gAyaqtrIma#sRujata | tadgA#yaqtrIM ~MyaSa# ArcCat | 
tAmA&la#Bata | gAqyaqtriqyA adhiq CandA(gg)#sya sRujata | 
CandoqByo&dhiq sAma# | tath sAmaq yaSa# ArcCat | 
tadA&la#Bata | 6 (10)

T.B.2.3.2.4
sAmno&dhiq yajU(gg)#ShyasRujata | yajuqrByo&dhiq viShNu$m | 
tad-viShNuqM ~MyaSa# ArcCat | tamA&la#Bata | 
viqShNoraddhyoSha#dhIrasRujata | oSha#dhIqByo&dhiq soma$m | 
tath somaqM ~MyaSa# ArcCat | tamA&la#Bata | somAqdadhi# paqSUna#sRujata | 
paqSuByo&dhIndra$m | 7 (10)

T.B.2.3.2.5 
tadindraqM ~MyaSa# ArcCat | tade#naqM nAtiq prAcya#vata | 
indra# iva yaSaqsvI Ba#vati | ya eqvaM ~Mveda# | 
nainaqM ~MyaSo&tiq pracya#vate || yadvA iqdaM kiM ca# | 
tath sarva#muttAqna eqvA~ggI#raqsaH pratya#gRuhNAt | 
tade#naqM prati#gRuhItaqM nAhi#nat | yat ki~jca# prati gRuhNIqyAt | 
tath-sarva#muttAqnastvA$~ggIraqsaH prati#gRuhNAqtvityeqva prati#gRuhNIyAt ( ) | 
iqyaM ~MvA u#ttAqna A$~ggIraqsaH | aqnayaiqvainaqt-prati# gRuhNAti | 
naina(gm)# hinasti || baqraq.hiShAq pratI#yAqdgAM ~MvA&Sva#M ~MvA | 
eqtadvai pa#SUqnAM priqyaM dhAma# | priqyeNaiqvainaqM dhAmnAq pratye#ti || 8 (16) 
(viqgrAha# - mRuqtavaq - stadA&la#Baq - tendra#M - gRuhNIyAqth ShaTca#) (A2)

2.3.3	 anuvAkaM 3 - keSavapanA~ggaM puShTivedanaM 
T.B.2.3.3.1
yo vA avi#dvAn-nivaqrtaya#te | 
viSI#r.ShAq sapA$pmAq &muShmi#l ~Mloqke Ba#vati | 
athaq yo viqdvAn-ni#vaqrtaya#te | 
saSI#r.ShAq vipA$pmAq &muShmi#l ~Mloqke Ba#vati || 
deqvatAq vai saqpta puShTi#kAmAq nya#vartayanta | aqgniSca# pRuthiqvI ca# | 
vAqyuScAqntari#kShaM ca | AqdiqtyaScaq dyauSca# caqndramA$H | aqgnirnya#vartayata | 
sa sA#haqsra-ma#puShyat | 9 (10)

T.B.2.3.3.2
pRuqthiqvI nya#vartayata | sauSha#dhIBiqr-vanaqspati#Bi-rapuShyat | 
vAqyurnya#vartayata | sa marI#cIBi-rapuShyat | aqntari#kShaqM nya#vartayata | 
tadvayo#Bi-rapuShyat | Aqdiqtyo nya#vartayata | sa raqSmiBi#-rapuShyat | 
dyaurnya#vartayata | sA nakSha#trai-rapuShyat ( ) | caqndramAq nya#vartayata | 
so#&horAqtrai-ra#rddhamAqsair-mAsair.# RuqtuBi#H sam~MvathsaqreNA#-puShyat | 
tAnpoShA$n-puShyati | yA(gg)ste&pu#Shyann | 
ya eqvaM ~MviqdAnni ca# vaqrtaya#teq pari# ca || 10 (15)
(aqpuqShyaqn - nakSha#trairapuShyaqt pa~jca# ca) (A3)

2.3.4	 anuvAkaM 4 - pratigrahamantramahimaj~jAnam 
T.B.2.3.4.1
tasyaq vA aqgner. hira#NyaM pratijagraqhuSha#H | 
aqrddhami#ndriqyasyA-pA$krAmat | tadeqtenaiqva pratya#gRuhNAt | 
tenaq vai so$&rddhami#ndriqyasyAqtman-nuqpAdha#tta | 
aqrddhami#ndriqyasyAqtman-nuqpAdha#tte | 
ya eqvaM ~MviqdvAn. hira#NyaM prati gRuqhNAti# | 
athaq yo &vi#dvAn prati gRuqhNAti# | aqrddhama#syendriqyasyApa# krAmati || 
tasyaq vai soma#syaq vAsa#H pratijagraqhuSha#H | 
tRutI#yamindriqyasyA-pA$krAmat | 11 (10)

T.B.2.3.4.2
tadeqtenaiqva pratya#gRuhNAt | tenaq vai sa tRutI#yamindriqyasyAqtman-nuqpAdha#tta | 
tRutI#yamindriqyasyAqtman-nuqpAdha#tte | ya eqvaM ~MviqdvAn. vAsa#H prati gRuqhNAti# | 
athaq yo&vi#dvAn prati gRuqhNAti# | tRutI#yamasyendriqyasyApa# krAmati || 
tasyaq vai ruqdrasyaq gAM pra#tijagraqhuSha#H | caqtuqrthami#ndriqyasyA-pA$krAmat | 
tAmeqtenaiqva pratya#gRuhNAt | 
tenaq vai sa ca#tuqrthami#ndriqyasyAqtman-nuqpAdha#tta | 12 (10)

T.B.2.3.4.3
caqtuqrthami#ndriqyasyAqtman-nuqpAdha#tte | ya eqvaM ~MviqdvAn gAM pra#ti gRuqhNAti# | 
athaq yo&vi#dvAn prati gRuqhNAti# | caqtuqrthama#syendriqyasyApa# krAmati || 
tasyaq vai varu#NaqsyASva#m pratijagraqhuSha#H | paq~jcaqmami#ndriqyasyA-pA$krAmat | 
tameqtenaiqva pratya#gRuhNAt | tenaq vai sa pa#~jcaqmami#ndriqyasyAqtman-nuqpAdha#tta | 
paq~jcaqmami#ndriqyasyAqtman-nuqpAdha#tte | 
ya eqvaM ~MviqdvAnaSva#M prati gRuqhNAti# | 13 (10)

T.B.2.3.4.4
athaq yo&vi#dvAn pratigRuqhNAti# | paq~jcaqmama#syendriqyasyApa# krAmati || 
tasyaq vai praqjApa#teqH puru#ShaM pratijagraqhuSha#H | 
ShaqShThami#ndriqyasyA-pA$krAmat | tameqtenaiqva pratya#gRuhNAt | 
tenaq vai sa ShaqShThami#ndriqyasyAqtman-nuqpAdha#tta | 
ShaqShThami#ndriqyasyAqtman-nuqpAdha#tte | 
ya eqvaM ~MviqdvAn puru#ShaM prati gRuqhNAti# | athaq yo&vi#dvAn prati gRuqhNAti# | 
ShaqShThama#syendriqyasyApa#-krAmati || 14 (10)

T.B.2.3.4.5
tasyaq vai manoqstalpa#M pratijagraqhuSha#H | saqptaqmami#ndriqyasyA-pA$krAmat | 
tameqtenaiqva pratya#gRuhNAt | tenaq vai sa sa#ptaqmami#ndriqya-syAqtman-nuqpAdha#tta | 
saqptaqmami#ndriqyasyAqtman-nuqpAdha#tte | ya eqvaM ~MviqdvA(gg)stalpa#M pratigRuqhNAti# | 
athaq yo&vi#dvAn prati gRuqhNAti# | saqptaqmama#syendriqyasyApa#-krAmati || 
tasyaq vA u#ttAqnasyA$~ggIraqsasyA prA#Nat pratijagraqhuSha#H | 
aqShTaqmami#ndriqyasyA-pA$krAmat | 15 (10)

T.B.2.3.4.6
tadeqtenaiqva pratya#gRuhNAt | tenaq vai so$&ShTaqmami#ndriqyasyAqtman-nuqpAdha#tta | 
aqShTaqmami#ndriqyasyAqtman-nuqpAdha#tte | 
ya eqvaM ~MviqdvAna prA#Nat prati gRuqhNAti# | 
athaq yo&vi#dvAn pratigRuqhNAti# | aqShTaqmama#syendriqyasyApa# krAmati || 
yadvA iqdaM kiM ca# | tath sarva#-muttAqna eqvA~ggI#raqsaH pratya# gRuhNAt | 
tade#naqM prati#gRuhItaqM nAhi#nat | yat kiM ca# prati gRuhNIqyAt ( ) | 
tath sarva#-muttAqna-stvA$~ggIraqsaH prati#gRuhNAqtvityeqva prati# gRuhNIyAt | 
iqyaM ~MvA u#ttAqna A$~ggIraqsaH | aqnayaiqvainaqt-prati#gRuhNAti | 
naina(gm)# hinasti || 16 (14) 
(tRutI#yamindriqyasyApA$krAmac - catuqrthami#ndriqyasyAqtmannuqpAdhaq - ttASva#M pratigRuqhNAti# - ShaqShTha#masyendriqyasyApa#krAma -tyaShTaqmami#ndriqyasyApA$krAmat - prati gRuhNIqyAc caqtvAri# ca) (A4)

Special Korvai
(tasyaq vA aqgner hira#Nyaq(gm)q soma#syaq vAsaqstadeqtena# ruqdrasyaq gAM tAmeqtenaq varu#NaqsyASva#M praqjApa#teqH puru#ShaqM manoqstalpaqM tameqteno$ttAqnasyaq tadeqtenAprA#Naqdyad vai ) 
(aqrddhaM tRutI#yamaShTaqmaM tacca#tuqrthaM tAM pa#~jcaqma(gm) ShaqqShTha(gm) sa#ptaqmantam | 
tadeqtenaq dve tAmeqtenaikaqM tameqtenaq trINiq tadeqtenaika$M ) 

2.3.5	 anuvAkaM 5 - praSnottararUpo brahmaviShayassaMvAdaH 
T.B.2.3.5.1
braqhmaqvAqdino# vadanti || yad-daSa#hotAraH saqtramAsa#ta | 
kenaq te gRuqhapa#tinA &&rddhnuvann | kena# praqjA a#sRujaqnteti# | 
praqjApa#tinAq vai te gRuqhapa#tinA &&rddhnuvann | tena# praqjA a#sRujanta || 
yaccatu#r.hotAraH saqtramAsa#ta | kenaq te gRuqhapa#tinA &&rddhnuvann | 
kenauSha#dhI-rasRujaqnteti# | some#naq vai te gRuqhapa#tinA &&rddhnuvann | 17 (10)

T.B.2.3.5.2
tenauSha#dhI-rasRujanta || yat pa~jca#hotAraH saqtramAsa#ta | 
kenaq te gRuqhapa#tinA &&rddhnuvann | kenaiqByo loqkeByo&su#rAqn prANu#danta | 
kenai#ShAM paqSUna#vRu~jjaqteti# | aqgninAq vai te gRuqhapa#tinA &&rddhnuvann | 
tenaiqByo loqkeByo&su#rAqn-prANu#danta | tenai#ShAM paqSUna#vRu~jjata || 
yath ShaDDho#tAraH saqtramAsa#ta | kenaq te gRuqhapa#tinA &&rddhnuvann | 18 (10)

T.B.2.3.5.3
kenaqrtUna#-kalpayaqnteti# | dhAqtrA vai te gRuqhapa#tinA &&rddhnuvann | 
tenaqrtUna#kalpayanta || yath saqptaho#tAraH saqtramAsa#ta | 
kenaq te gRuqhapa#tinA &&rddhnuvann | kenaq suva#rAyann | 
keneqmAl ~MloqkAnth-sama#tanvaqnniti# | 
aqryaqmNA vai te gRuqhapa#tinA &&rddhnuvann | tenaq suva#rAyann | 
teneqmAl ~MloqkAnth-sama#tanvaqnniti# || 19 (10)

T.B.2.3.5.4
eqte vai deqvA gRuqhapa#tayaH | tAn. ya eqvaM ~MviqdvAn | 
apyaqnyasya# gAr.hapaqte dIkSha#te | aqvAqntaqrameqva saqtriNA#-mRuddhnoti || 
yo vA a#ryaqmaNaqM ~Mveda# | dAna#kAmA asmai praqjA Ba#vanti | 
yaqj~jo vA a#ryaqmA | AryA#vasaqtiritiq vai tamA#huqryaM praqSa(gm)sa#nti || 
AryA# vasaqtirBa#vati | ya eqvaM ~Mveda# || 20 (10)

T.B.2.3.5.5
yadvA iqdaM kiM ca# | tath sarvaqM catu#r.hotAraH | 
catu#r.hotRuqByo&dhi# yaqj~jo nimi#rtaH | sa ya eqvaM ~MviqdvAn. viqvade#ta | 
aqhameqva BUyo# veda | yaScatu#r.hotRUqnq. vedeti# | sa hye#va BUyoq veda# | 
yaScatu#r.hotRUqn.q veda# || yo vai catu#r.hotRuNAq(gm)q hotRUqnq. veda# | 
sarvA#su praqjAsvanna#matti | 21 (10)

T.B.2.3.5.6
sarvAq diSoq&Bija#yati | praqjApa#tiqrvai daSa#hotRuNAq(gm)q hotA$ | 
somaqScatu#r.hotRuNAq(gm)q hotA$ | aqgniH pa~jca#hotRuNAq(gm)q hotA$ | 
dhAqtA ShaDDho#tRuNAq(gm)q hotA$ | aqryaqmA saqptaho#tRuNAq(gm)q hotA$ | 
eqte vai catu#r.hotRuNAq(gm)q hotA#raH | tAn. ya eqvaM ~Mveda# | 
sarvA#su praqjAsvanna#matti | sarvAq diSoq&Bi ja#yati ( ) || 22 (10)
(Aqrddhnuqvaq - nnAqdhnuqvaq - nnityeq - vaM ~MvedA$ - ttiq - sarvAq diSoqBi ja#yati ) (A5)         
(vai tena# saqtraM kena#) 

2.3.6	anuvAkaM - hotRupraSaMsAprasa~ggena kratUnAmRutvig viSeShavyavasthApanaM, agnihotrasya prASastyaM ca 
T.B.2.3.6.1
praqjApa#tiH praqjAH sRuqShTvA vya#sra(gm)sata | sa hRuda#yaM BUqto#&Sayat | 
Atmaqnq. hA(3) ityahva#yat | ApaqH pratya#SRuNvann | 
tA a#gnihoqtreNaiqva ya#j~jakraqtunopa# paqryAva#rtanta | 
tAH kusi#ndhaqmupau#hann | tasmA#dagnihoqtrasya# yaj~jakraqtoH | 
eka# Ruqtvik || caqtuqShkRutvo&hva#yat | 
aqgnir-vAqyu-rA#diqtya-ScaqndramA$H | 23 (10)

T.B.2.3.6.2
te pratya#SRuNvann | te da#r.SapUrNamAqsAByA#meqva ya#j~jakraqtunopa# paqryAva#rtanta | 
ta upau#ha(gg)-ScaqtvArya~ggA#ni | tasmA$d-dar.SapUrNamAqsayo$r yaj~jakraqtoH | 
caqtvAra# Ruqtvija#H || paq~jcaq kRutvo&hva#yat | paqSavaqH pratya#SRuNvann | 
te cA#turmAqsyaireqva ya#j~jakraqtunopa# paqryAva#rtanta | 
ta upau#haql ~Mloma# CaqvIM mAq(gm)qsamasthi# maqjjAna$m | 
tasmA$ccAturmAqsyAnA$M ~Myaj~jakraqtoH | 24 (10)

T.B.2.3.6.3
pa~jcaqrtvija#H || ShaqTkRutvo&hva#yat | RuqtavaqH pratya#SRuNvann | 
te pa#Subaqndhenaiqva ya#j~jakraqtunopa# paqryAva#rtanta | 
ta upau#haqnth-stanA#vAqNDau SiqS~jamavA$~jcaM prAqNam | 
tasmA$t-paSubaqndhasya# yaj~jakraqtoH | ShaDRuqtvija#H || 
saqptaqkRutvo&hva#yat | hotrAqH pratya#SRuNvann | 
tAH sauqmyenaiqvAddhvaqreNa# yaj~jakraqtunopa# paqryAva#rtanta | 25 (10)

T.B.2.3.6.4
tA upau#hanth-saqptaSI#r.ShaqNyA$n-prAqNAn | 
tasmA$th-sauqmyasyA$ddhvaqrasya# yaj~jakraqtoH | 
saqpta hotrAqH prAcIqrvaSha#Tkurvanti || daqSaqkRutvo&hva#yat | 
tapaqH pratya#SRuNot | 
tat-karma#Naiqva sa#m~MvathsaqreNaq sarvai$ryaj~jakraqtuBiqrupa# paqryAva#rtata | 
tath sarva#mAqtmAnaq-mapa#rivargaq-mupau#hat | 
tasmA$th- sam~Mvathsaqre sarve# yaj~jakraqtavo&va#ruddhyante || 
tasmAqd-daSa#hotAq catu#r.hotA | pa~jca#hotAq ShaDDho#tA saqptaho#tA ( ) | 
eka#hotre baqli(gm) ha#ranti | hara#ntyasmai praqjA baqlim | 
ainaqmapra#tiKyAtaM gacCati | ya eqvaM ~Mveda# || 26 (14) 
(caqndramA$ - ScAturmAqsyAnA$M ~Myaj~jakraqto - ra#ddhvaqreNa# yaj~jakraqtunopa# paqryAva#rtanta - saqptaho#tA caqtvAri# ca) (A6)

2.3.7	anuvAkaM 7 - agnihotrasya sarvakraturudBAvasAdhanena praSaMsA 
T.B.2.3.7.1
praqjApa#tiqH puru#Sha-masRujata | so$&gnira#bravIt | 
mamAqya-manna#maqstviti# | so#&biBet | sarvaqM ~Mvai mAq&yaM pradha#kShyaqtIti# | 
sa eqtA(gg)-Scatu#r.hotRUnAtmaq-spara#NAnapaSyat | tAna#juhot | 
tairvai sa AqtmAna#-maspRuNot || yada#gnihoqtraM juqhoti# | 
eka#hotArameqva tad-ya#j~jakraqtu-mA$pnotyagnihoqtram | 27 (10)

T.B.2.3.7.2
kusi#ndhaM cAqtmana#H spRuqNoti# | Aqdiqtyasya# caq sAyu#jyaM gacCati || 
caqturunna#yati | catu#r.hotArameqva tad-ya#j~jakraqtu-mA$pnoti dar.SapUrNamAqsau | 
caqtvAri# cAqtmano&~ggA#ni spRuqNoti# | Aqdiqtyasya# caq sAyu#jyaM gacCati || 
caqturunna#yati | saqmit^^pa#~jcaqmI | 
pa~jca#hotArameqva tad-ya#j~jakraqtu-mA$pnoti cAturmAqsyAni# | 
loma# CaqvIM mAq(gm)qsamasthi# maqjjAna$m | 28 (10)

T.B.2.3.7.3
tAni# cAqtmana#H spRuqNoti# | Aqdiqtyasya# caq sAyu#jyaM gacCati || 
caqturunna#yati | dvirju#hoti | 
ShaDDho#tArameqva tad-ya#j~jakraqtu-mA$pnoti paSubaqndham | 
stanA#vAqNDau SiqS~jamavA$~jcaM prAqNam | tAni# cAqtmana#H spRuqNoti# | 
Aqdiqtyasya# caq sAyu#jyaM gacCati | caqturunna#yati | dvirju#hoti | 29 (10)

T.B.2.3.7.4
saqmith sa#ptaqmI | 
saqptaho#tArameqva tad-ya#j~jakraqtu-mA$pnoti sauqmya-ma#ddhvaqram | 
saqpta cAqtmana#H SIr.ShaqNyA$n-prAqNAnth-spRuqNoti# | 
Aqdiqtyasya# caq sAyu#jyaM gacCati || caqturunna#yati | 
dvirjuqhoti# | dvirnimA$rShTi | dviH prAS~jA#ti | 
daSa#hotArameqva tad-ya#j~jakraqtu-mA$pnoti sam~Mvathsaqram | 
sarva#M cAqtmAnaq-mapa#rivarga(gg) spRuqNoti# ( ) | 
Aqdiqtyasya# caq sAyu#jyaM gacCati || 30 (11) 
(aqgniqhoqtraM - maqjjAnaqM - dvirju#hoq - tyapa#rivarga(gg) spRuqNotyeka#M ca ) (A7)

2.3.8	 anuvAkaM 8 - sRuShTisAdhanatvena hotRumantrAsAmarthya praSaMsA 
T.B.2.3.8.1 
[(apa#krAmata garBiqNyaH) is only instruction , not a mantra]
praqjApa#ti-rakAmayataq prajA#yeqyeti# | sa tapo#&tapyata | so$&ntarvA#naBavat | 
sa hari#taH SyAqvo#&Bavat | tasmAqth-strya#ntarva#tnI | 
hari#NI saqtI SyAqvA Ba#vati | sa viqjAya#mAnoq garBe#NAtAmyat | 
sa tAqntaH kRuqShNaH SyAqvo#&Bavat | 
tasmA$t tAqntaH kRuqShNaH SyAqvo Ba#vati | 
tasyAsu#reqvAjI#vat | 31 (10)

T.B.2.3.8.2
tenAsuqnA&su#rAnasRujata | tadasu#rANA-masuraqtvam | 
ya eqvamasu#rANA-masuraqtvaM ~Mveda# | asu#mAneqva Ba#vati | 
nainaqmasu#rjahAti || so&su#rAnth sRuqShTvA piqtevA#manyata | tadanu# piqtRUna#sRujata | 
tat-pi#tRuqNAM pi#tRuqtvam | ya eqvaM pi#tRuqNAM pi#tRuqtvaM ~Mveda# | 
piqtevaiqva svAnA$M Bavati | 32 (10)

T.B.2.3.8.3
yantya#sya piqtaroq hava$m || sa piqtRUnth sRuqShTvA &ma#nasyat | 
tadanu# manuqShyA#-nasRujata | tanma#nuqShyA#NAM manuShyaqtvam | 
ya eqvaM ma#nuqShyA#NAM manuShyaqtvaM ~Mveda# | maqnaqsvye#va Ba#vati | 
nainaqM manu#rjahAti || tasmai# manuqShyA$nth sasRujAqnAya# | 
divA# devaqtrA &Ba#vat | tadanu# deqvAna#sRujata ( ) | 
tad-deqvAnA$M devaqtvam | ya eqvaM deqvAnA$M devaqtvaM ~Mveda# | 
divA# haiqvAsya# devaqtrA Ba#vati || 
tAniq vA eqtAni# caqtvAryamBA(gm)#si | 
deqvA ma#nuqShyA$H piqtaro&su#rAH || teShuq sarveqShvamBoq naBa# iva Bavati | 
ya eqvaM ~Mveda# || 33 (17) 
(aqjIqvaqth - svAnA$M Bavati - deqvAna#sRujata saqpta ca#) (A8)

2.3.9	 anuvAkaM 9 - vAyurUpatvaj~jAnena hotRumantrANAM praSaMsA 
T.B.2.3.9.1
[(yaqthAqsthAqnaM ga#rBiqNya#H) is only instruction , not a mantra]
braqhmaqvAqdino# vadanti | yo vA iqmaM ~MviqdyAt | yatoq&yaM pava#te | 
yada#Biq pava#te | yada#Bi saqMpava#te | sarvaqmAyu#riyAt | 
na puqrA &&yu#ShaqH pramI#yeta | paqSuqmAnth syA$t | viqndeta# praqjAm || 
yo vA iqmaM ~Mveda# | 34 (10)

T.B.2.3.9.2
yatoq&yaM pava#te | yada#Biq pava#te | yada#Bi saqMpava#te | sarvaqmAyu#reti | 
na puqrA&&yu#ShaqH pramI#yate | paqSuqmAn Ba#vati | viqndate$ praqjAm || 
aqdByaH pa#vate | aqpo#&Bi pa#vate | aqpo#&Bi saMpa#vate || 35 (10)

T.B.2.3.9.3
aqsyAH pa#vate | iqmAmaqBi pa#vate | iqmAmaqBi saMpa#vate | 
aqgneH pa#vate | aqgnimaqBi pa#vate | aqgnimaqBi saMpa#vate | aqntari#kShAt pavate | 
aqntari#kShamaqBi pa#vate | aqntari#kShamaqBi saM pa#vate | 
AqdiqtyAt pa#vate | 36 (10)

T.B.2.3.9.4
AqdiqtyamaqBi pa#vate | AqdiqtyamaqBi saM pa#vate | dyoH pa#vate | 
diva#maqBi pa#vate || diva#maqBi saM pa#vate | diqgByaH pa#vate | 
diSoq&Bi pa#vate | diSoq&Bi saM pa#vate | sa yat-puqrastAqdvAti# | 
prAqNa eqva BUqtvA puqrastA$dvAti | 37 (10)

T.B.2.3.9.5
tasmA$t-puqrastAq-dvAnta$m | sarvA$H praqjAH prati# nandanti | 
prAqNo hi priqyaH praqjAnA$m | prAqNa i#va priqyaH praqjAnA$M Bavati | 
ya eqvaM ~Mveda# | sa vA eqSha prAqNa eqva || athaq yad-da#kShiNaqto vAti# | 
mAqtaqriSvaiqva BUqtvA da#kShiNaqto vA#ti | tasmA$d-dakShiNaqto vAnta#M ~MviqdyAt | 
sarvAq diSaq AvA#ti | 38 (10)

T.B.2.3.9.6
sarvAq diSo&nuq vivA#ti | sarvAq diSo&nuq sam~MvAqtIti# | 
sa vA eqSha mA#taqriSvaiqva || athaq yat-paqScAdvAti# | 
pava#mAna eqva BUqtvA paqScAdvA#ti | pUqtama#smAq Aha#ranti | 
pUqtamupa#haranti | pUqtama#S~jAti | ya eqvaM ~Mveda# | sa vA eqSha pava#mAna eqva || 39 (10)

T.B.2.3.9.7
athaq yadu#ttaraqto vAti# | saqviqtaiva BUqtvotta#raqto vA#ti | 
saqviqtevaq svAnA$M Bavati | ya eqvaM ~Mveda# | sa vA eqSha sa#viqtaiva || 
te ya e#naM puqrastA#dAqyanta#-mupaqvada#nti | ya eqvAsya# puqrastA$t-pAqpmAna#H | 
tA(gg)ste &pa#Gnanti | puqrastAqdita#rAn-pAqpmana#H sacante || 
athaq ya e#naM dakShiNaqta Aqyanta#-mupaqvada#nti | 40 (10)

T.B.2.3.9.8
ya eqvAsya# dakShiNaqtaH pAqpmAna#H | tA(gg)ste &pa#Gnanti | 
daqkShiqNaqta ita#rAn pAqpmana#H sacante || 
athaq ya e#naM paqScAdAqyanta#-mupaqvada#nti | 
ya eqvAsya# paqScAt-pAqpmAna#H | tA(gg)ste &pa#Gnanti | 
paqScAdita#rAn-pAqpmana#H sacante || 
athaq ya e#namuttaraqta Aqyanta#mupaq vada#nti | 
ya eqvAsyo$ttaraqtaH pAqpmAna#H | tA(gg)ste &pa#Gnanti | 41 (10)

T.B.2.3.9.9
uqttaqraqta ita#rAn pAqpmana#H sacante || tasmA# deqvaM ~MviqdvAn | 
vIva# nRutyet | preva# calet | vyasye#vAqkShyau BA#Sheta | maqNTaye#diva | krAqthaye#diva | 
SRuq~ggAqyete#va || uqta mopa#vadeyuH | uqta me# pAqpmAnaq-mapa#hanyuqriti# ( ) || 
sa yAM diSa(gm)# saqnimeqShyanth-syAt | yaqdA tAM diSaqM ~MvAto# vAqyAt | 
athaq praveqyAt | pra vA# dhApayet (dhAvayet) | 
sAqtameqva ra#diqtaM ~MvyU#DhaM gaqndhamaqBi pracya#vate | 
A&syaq taM ja#napaqdaM pUrvA# kIqrtirga#cCati ||
dAna#kAmA asmai praqjA Ba#vanti | ya eqvaM ~Mveda# || 42 (18) 
(vedaq - saMpa#vata - AdiqtyAt pa#vate - vAqtyA - vA$tyeq - Sha pava#mAna eqva - da#kShiNaqta Aqyanta#mupaq vada#n - tyuttaraqtaH pAqpmAnaqstA(gg)ste &pa#Gnaq - ntItyaqShTau ca#) (A9)

2.3.10	anuvAkaM 10 - daSahotRumantrANAM kAmyaprayogaH 
T.B.2.3.10.1
praqjApa#tiqH somaq(gm)q rAjA#namasRujata | taM trayoq vedAq anva#sRujyanta | 
tAn. haste#&kuruta | athaq ha sItA# sAviqtrI | somaq(gm)q rAjA#naM cakame | 
SraqddhAmuq sa ca#kame | sA ha# piqtara#M praqjApa#tiq-mupa#sasAra | 
ta(gm) ho#vAca | nama#ste astu BagavaH | upa# tvA&yAni | 43 (10)

T.B.2.3.10.2
pra tvA# padye || somaqM ~Mvai rAjA#naM kAmaye | SraqddhAmuq sa kA#mayataq iti# | 
tasyA# uq ha sthA#gaqrama#la~gkAqraM ka#lpayiqtvA | 
daSa#hotAraM puqrastA$d-vyAqKyAya# | catu#r.hotAraM dakShiNaqtaH | 
pa~jca# hotAraM paqScAt | ShaDDho#tAra-muttaraqtaH | saqptaho#tAra-muqpari#ShTAt | 
saqmBAqraiScaq patni#BiScaq muKe#&laq~gkRutya# | 44 (10)

T.B.2.3.10.3
A&syArddhaM ~Mva#vrAja | tA(gm) hoqdIkShyo#vAca | upaq mA&&va#rtaqsveti# | 
ta(gm) ho#vAca | BogaqM tu maq Aca#kShva | eqtan maq Aca#kShva | 
yatte# pAqNAviti# | tasyA# uq ha trIn. vedAqn prada#dau | 
tasmAqdu haq striyoq Bogaqmaiva hA#rayante || 
sa yaH kAqmaye#ta priqyaH syAqmiti# | 45 (10)

T.B.2.3.10.4
yaM ~MvA# kAqmaye#ta priqyaH syAqditi# | 
tasmA# eqta(gg) sthA#gaqra-ma#la~gkAqraM ka#lpayiqtvA | 
daSa#hotAraM puqrastA$d-vyAqKyAya# | catu#r.hotAraM dakShiNaqtaH | 
pa~jca#hotAraM paqScAt | ShaDDho#tAra-muttaraqtaH | saqptaho#tA-ramuqpari#ShTAt | 
saqmBAqraiScaq patni#BiScaq muKe#&laq~gkRutya# | A&syArddhaM ~Mvra#jet | 
priqyo haiqva Ba#vati ( ) || 46 (10)
(aqyAq - nyaqlaq~gkRutya# - syAqmiti# - Bavati) (A10)

2.3.11	anuvAkaM 11 - daSahotrAdimantranAmnAM pravRuttinimittam 
T.B.2.3.11.1
brahmA$tmaqn-vada#sRujata | tada#kAmayata | samAqtmanA# padyeqyeti# | 
Atmaqn-nAtmaqn-nityAma#ntrayata | tasmai# daSaqma(gm) hUqtaH pratya#SRuNot | 
sa daSa#hUto&Bavat | daSa#hUto haq vai nAmaiqShaH | 
taM ~MvA eqtaM daSa#hUtaq(gm)q santa$m | daSa#hoqtetyAca#kShate paqrokShe#Na | 
paqrokSha#priyA ivaq hi deqvAH || 47 (10)

T.B.2.3.11.2
Atmaqn-nAtmaqn-nityAma#ntrayata | tasmai# saptaqma(gm) hUqtaH pratya#SRuNot | 
sa saqptahU#to&Bavat | saqptahU#to haq vai nAmaiqShaH | 
taM ~MvA eqta(gm) saqptahU#taq(gm)q santa$m | saqptahoqtetyAca#kShate paqrokShe#Na | 
paqrokSha#priyA ivaq hi deqvAH || Atmaqn-nAtmaqn-nityAma#ntrayata | 
tasmai# ShaqShTha(gm) hUqtaH pratya#SRuNot | sa ShaDDhU#to&Bavat | 48 (10)

T.B.2.3.11.3
ShaDDhU#to haq vai nAmaiqShaH | taM ~MvA eqta(gm) ShaDDhU#taq(gm)q santa$m | 
ShaDDhoqtetyAca#kShate paqrokShe#Na | paqrokSha#priyA ivaq hi deqvAH || 
Atmaqn-nAtmaqn-nityAma#ntrayata | tasmai# pa~jcaqma(gm) hUqtaH pratya# SRuNot | 
sa pa~jca# hUto&Bavat | pa~jca#hUto haq vai nAmaiqShaH | 
taM ~MvA eqtaM pa~jca#hUtaq(gm)q santa$m | pa~jca#hoqtetyAca#kShate paqrokShe#Na | 49 (10)

T.B.2.3.11.4
paqrokSha#priyA ivaq hi deqvAH || Atmaqn-nAtmaqn-nityAma#ntrayata | 
tasmai# catuqrtha(gm) hUqtaH pratya#SRuNot | sa catu#r.hUto&Bavat | 
catu#r.hUto haq vai nAmaiqShaH | taM ~MvA eqtaM catu#r.hUtaq(gm)q santa$m | 
catu#r.hoqtetyAca#kShate paqrokShe#Na | paqrokSha#priyA ivaq hi deqvAH || 
tama#bravIt | tvaM ~Mvai meq nedi#ShTha(gm) hUqtaH pratya#SrauShIH ( ) | 
tvayai#-nAnAKyAqtAraq iti# | tasmAqnnu hai#nAq(gg)q-Scatu#r.hotAraq ityAca#kShate | 
tasmA$-cCuSrUqShuH puqtrANAq(gm)q hRudya#tamaH | nedi#ShThoq hRudya#tamaH | 
nedi#ShThoq brahma#No Bavati | ya eqvaM ~Mveda# || 50 (16)
(deqvAH - ShaDDhU#to&Bavaqt - pa~jca#hoqtetyAca#kShate paqrokShe#NA - SrauShIqH ShaTca#) (A11)

Prapaataka Korvai with starting Words of 1 to 11 Anuvaakams :- 
(braqhmaqvAqdinaqH kiM - dakShi#NAqM - ~Myo vA avi#dvAqn - tasyaq vai - bra#hmavAqdinoq yad daSa#hotAraH - praqjApa#tiq vyasraM - praqjApa#tiqH puru#ShaM - praqjApa#tirakAmayataq sa tapaqH so$&ntarvA$n - brahmavAqdinoq yo vA iqmaM 
viqdyAt - praqjApa#tiqH somaq(gm)q rAjA#naqM - brahmA$t maqnvadekA#daSa) 

Korvai with starting Words of 1, 11, 21 Series of dasinis :-
(braqhmaqvAqdinaq - stasyaq vA aqgner - yadvA iqdaM ki~jca# - praqjApa#tirakAmayataq -ya eqvAsya# dakShiNaqtaH pa#~jcAqSat) 

First and Last Word - 2nd Ashtakam 3rd Prapaatakam :-
(braqhmaqvAqdinoq - ya eqvaM ~Mveda# ) 

|| hari#H oM ||
|| kRuShNa yajurvedIya taittirIya brAhmaNe dvitIyAShTake tRutIyaH prapAThakaH samAptaH ||
====================oM namaH paramAtmane, SrI mahAgaNapataye namaH
SrI guruByo namaH, haqriqH oM

2.4	dvitIyAShTake caturthaH prapAThakaH - upahomAH

2.4.1	anuvAkaM 1 - upahomAH
T.B.2.4.1.1
juShToq damU#nAq ati#thirduroqNe | iqmaM no# yaqj~jamupa# yAhi viqdvAn | 
viSvA# agne&Biq yujo# viqhatya# | SaqtrUqyaqtAmABa#rAq Boja#nAni || 
agneq Sarddha# mahaqte sauBa#gAya | tava# dyuqmnAnyu#ttaqmAni# santu | 
saM jA$spaqtya(gm) suqyamaqmA kRu#NuShva | SaqtrUqyaqtAmaqBiti#ShThAq mahA(gm)#si || 
agneq yo noq&Bitoq jana#H | vRukoq vAroq jiGA(gm)#sati | 1 (10)

T.B.2.4.1.2
tA(gg)stvaM ~MvRu#traha~jjahi | vasvaqsmaByaq-mABa#ra || agneq yo no#&BiqdAsa#ti | 
saqmAqno yaScaq niShTya#H | iqddhmasye#va praqkShAya#taH | 
mA tasyocCe#Shiq ki~jcaqna || tvami#ndrABiqBUra#si | 
deqvo vij~jA#tavIryaH | 
vRuqtraqhA pu#ruqceta#naH || apaq prAca# indraq viSvA(gm)# aqmitrAn# | 2 (10)

T.B.2.4.1.3
apApA#co aBiBUte nudasva | apodI#coq apa# SUrAdhaqrAca# Uqrau | 
yathAq tavaq Sarmaqnmade#ma || tamindra#M ~MvAjayAmasi | maqhe vRuqtrAyaq hanta#ve | 
sa vRuShA# vRuShaqBo Bu#vat || yuqje ratha#M gaqveSha#Naq(gm)q hari#ByAm | 
upaq brahmA#Ni jujuShAqNa-ma#sthuH | vibA#dhiShTAqsya roda#sI mahiqtvA | 
indro# vRuqtrANya#praqtI ja#GaqnvAn || 3 (10)

T.B.2.4.1.4
haqvyaqvAha#-maBimAtiqShA&ha$m | raqkShoqhaNaqM pRuta#nAsu jiqShNum | 
jyoti#ShmantaqM dIdya#taqM pura#ndhim | aqgni(gg) svi#ShTaqkRutaqmA hu#vema || 
svi#ShTamagne aqBi tat pRu#NAhi | viSvA# devaq pRuta#nA aqBiShya | 
uqruM naqH panthA$M pradiqSanvi BA#hi | jyoti#Shmaddhehyaqjara#M naq Ayu#H || 
tvAma#gne haqviShma#ntaH | deqvaM martA#sa IDate | 4 (10)

T.B.2.4.1.5
manye$ tvA jAqtave#dasam | sa haqvyA va#kShyA&nuqShak || 
viSvA#ni no duqrgahA# jAtavedaH | sindhuqM na nAqvA du#riqtA&ti#par.Shi | 
agne# atriqvan mana#sA gRuNAqnaH | aqsmAka#M boddhyaviqtA taqnUnA$m || 
pUqShA gA anve#tu naH | pUqShA ra#kShaqtvarva#taH | pUqShA vAja(gm)# sanotu naH || 
pUqShemA ASAq anu#vedaq sarvA$H | 5 (10)

T.B.2.4.1.6
so aqsmA(gm) aBa#yatamena neShat | svaqstiqdA aGRu#NiqH sarva#vIraH | 
apra#yucCan puqra e#tuq prajAqnann || tvama#gne saqprathA# asi | 
juShToq hotAq vare$NyaH | tvayA# yaqj~jaM ~Mvita#nvate || aqgnI rakShA(gm)#si sedhati | 
SuqkraSo#ciqrama#rtyaH | Suci#H pAvaqka IDya#H || 
agneq rakShA#Noq a(gm)ha#saH | 6 (10)

T.B.2.4.1.7
prati#Shma devaq rISha#taH | tapi#ShThairaqjaro# daha || agneq ha(gm)siq nya#triNa$m | 
dIdyaqn martyeqShvA | sve kShaye# Sucivrata || A vA#ta vAhi BeShaqjam | 
vi vA#ta vAhiq yadrapa#H | tva(gm)hi viqSva Be#ShajaH | deqvAnA$M dUqta Iya#se || 
dvAviqmau vAtA# vAtaH | 7 (10)

T.B.2.4.1.8
A sindhoqrA pa#rAqvata#H | dakSha#M me aqnya AqvAtu# | 
parAq&nyo vA#tuq yadrapa#H || yadaqdo vA#ta te gRuqhe | aqmRuta#sya niqdhir.hiqtaH | 
tato# no dehi jIqvase$ | tato# no dhehi BeShaqjam | 
tato# noq mahaq Ava#ha || vAtaq AvA#tu BeShaqjam | 
SaqmBUr ma#yoq BUrno# hRuqde | 8 (10)

T.B.2.4.1.9
praNaq AyU(gm)#Shi tAriShat || tvama#gne aqyA&si# | aqyA sanmana#sA hiqtaH | 
aqyA san.haqvyamU#hiShe | aqyA no# dhehi BeShaqjam || iqShTo aqgnirAhu#taH | 
svAhA#kRutaH pipartu naH | svaqgA deqveBya# iqdaM nama#H || 
kAmo# BUqtasyaq Bavya#sya | saqmrADekoq virA#jati | 9 (10)

T.B.2.4.1.10
sa iqdaM prati# paprathe | RuqtUnuth sRu#jate vaqSI || 
kAmaqstadagreq sama#vartaqtAdhi# | mana#soq reta#H prathaqmaM ~MyadAsI$t | 
saqto bandhuqmasa#tiq nira#vindann | 
hRuqdi praqtIShyA# kaqvayo# manIqShA || tvayA# manyo saqratha#-mAruqjanta#H | 
har.Sha#mANAso dhRuShaqtA ma#rutvaH | tiqgmeSha#vaq Ayu#dhA saq(gm)qSiSA#nAH | 
upaqpraya#ntiq naro# aqgnirU#pAH || 10 (10)

T.B.2.4.1.11
maqnyurBago# maqnyureqvAsa# deqvaH | maqnyur. hotAq varu#No viqSvave#dAH | 
maqnyuM ~MviSa# IDate devaqyantI$H | pAqhi no# manyoq tapa#sAq Srame#Na || 
tvama#gne vrataqBRucCuci#H | deqvA(gm) AsA#dayA iqha | 
agne# haqvyAyaq voDha#ve || vraqtA nu biBra#dvrataqpA adA$ByaH | 
yajA# no deqvA(gm) aqjara#H suqvIra#H | 
dadhaqd-ratnA#ni suvidAqno a#gne ( ) | 
goqpAqya no# jIqvase# jAtavedaH || 11 (11) 
(jiGA(gm)#sa - tyaqmitrA$ - ~jjaGaqnvA - nI#Dateq - sarvAq - a(gm)ha#so - vAto - hRuqde - rA#ja - tyaqgnirU#pAH - suvidAqno a#gnaq eka#M ca ) (A1)

2.4.2	 anuvAkaM 2 - upahomAH
T.B.2.4.2.1
cakShu#Sho heteq mana#so hete | vAco# heteq brahma#No hete | 
yo mA#&GAqyu-ra#BiqdAsa#ti | tama#gne meqnyA&meqniM kRu#Nu || 
yo mAq cakShu#ShAq yo mana#sA | yo vAqcA brahma#NA &GAqyu-ra#BiqdAsa#ti | 
tayA$&gneq tvaM meqnyA | aqmuma#meqniM kRu#Nu || 
yat ki~jcAqsau mana#sAq yacca# vAqcA | 
yaqj~jair juqhotiq yaju#ShA haqvirBi#H | 12 (10)

T.B.2.4.2.2
tan mRuqtyur nir.Ru#tyA sam~MvidAqnaH | puqrA&&diqShTAdAhu#tIrasya hantu || 
yAqtuqdhAnAq nir.Ru#tiqrAduq rakSha#H | te a#syaGnaMq tvanRu#tena saqtyam | 
indre#ShitAq Ajya#masya mathnantu | mAtath-samRu#ddhiq yadaqsau kaqroti# || 
hanmi# teq&haM kRuqta(gm) haqviH | yo me# GoqramacI# kRutaH | 
apA$~jcau ta uqBau bAqhU | apa#nahyAmyAqsya$m || 13 (10)

T.B.2.4.2.3
apa#nahyAmi te bAqhU | apa#nahyAmyAqsya$m | aqgner deqvasyaq brahma#NA | 
sarva#M te&vadhiShaM kRuqtam || puqrA &muShya# vaShaTkAqrAt | 
yaqj~jaM deqveShu# naskRudhi | svi#ShTamaqsmAka#M BUyAt | mA&smAn prApaqn-narA#tayaH || 
anti# dUqre saqto a#gne | BrAtRu#vyasyA &BiqdAsa#taH | 14 (10)

T.B.2.4.2.4
vaqShaqTkAqreNaq vajre#Na | kRuqtyA(gm) ha#nmi kRuqtAmaqham || 
yo mAq naktaqM divA# sAqyam | prAqtaScAhno# niqpIya#ti | 
aqdyA tami#ndraq vajre#Na | BrAtRu#vyaM pAdayAmasi || 
indra#sya gRuqho#&siq taM tvA$ | prapa#dyeq saguqH sASva#H | 
saqha yanmeq astiq tena# || IDe# aqgniM ~Mvi#paqScita$m | 15 (10)

T.B.2.4.2.5
giqrA yaqj~jasyaq sAdha#nam | SruqShTIqvAna#M dhiqtAvA#nam || 
agne# Saqkema# te vaqyam | yama#M deqvasya# vAqjina#H | 
atiq dveShA(gm)#si tarema || 
ava#taM mAq sama#nasauq samo#kasau | sace#tasauq sare#tasau | 
uqBau mAma#vataM jAtavedasau | Siqvau Ba#vatamaqdya na#H || 
svaqyaM kRu#NvAqnaH suqgamapra#yAvam | 16 (10)

T.B.2.4.2.6
tiqgmaSRu#~ggo vRuShaqBaH SoSu#cAnaH | praqtna(gm) saqdhasthaq-manuqpaSya#mAnaH | 
A tantu#maqgnir-diqvyaM ta#tAna || tvaM naqstantu#ruqta setu#ragne | 
tvaM panthA# Bavasi devaqyAna#H | tvayA$ &gne pRuqShThaM ~MvaqyamAru#hema | 
athA# deqvaiH sa#dhaqmAda#M madema || udu#ttaqmaM mu#mugdhi naH | 
vi pASa#M maddhyaqmaM cRu#ta | avA#dhaqmAni# jIqvase$ || 17 (10)

T.B.2.4.2.7
vaqya(gm) so#ma vraqte tava# | mana#staqnUShuq biBra#taH | 
praqjA va#nto aSImahi || iqndrAqNI deqvI suqBagA# suqpatnI$ | 
uda(gm)Se#na patiqvidye# jigAya | 
triq(gm)qSada#syA jaqGanaqM ~Myoja#nAni | uqpasthaq indraq(gg)q sthavi#raM biBarti || 
senA# haq nAma# pRuthiqvI dha#na~jjaqyA | viqSvavya#cAq adi#tiqH sUrya#tvak | 
iqndrAqNI deqvI prAqsahAq dadA#nA | 18 (10)

T.B.2.4.2.8
sA no# deqvI suqhavAq Sarma# yacCatu || A tvA# &hAr.Shamaqntara#BUH | 
dhruqvastiqShThAvi#cAcaliH | viSa#stvAq sarvA# vA~jCantu | 
mA tvad-rAqShTra-madhi#BraSat || dhruqvA dyaur ddhruqvA pRu#thiqvI | 
dhruqvaM ~MviSva#miqdaM jaga#t | dhruqvA haq parva#tA iqme | 
dhruqvo rAjA# viqSAmaqyam || iqhaivaidhiq mA vya#thiShThAH | 19 (10)

T.B.2.4.2.9
parva#ta iqvA vi#cAcaliH | indra# iveqha dhruqvasti#ShTha | iqha rAqShTra-mu#dhAraya || 
aqBiti#ShTha pRutanyaqtaH | adha#re santuq Satra#vaH | indra# iva vRutraqhAti#ShTha | 
aqpaH kShetrA#Ni saq~jjayann# || indra# eNamadIdharat | dhruqvaM dhruqveNa# haqviShA$ | 
tasmai# deqvA adhi#bravann ( ) | aqyaM caq brahma#Naqspati#H || 20 (11)
(haqvirBi# - rAqsya# - maBiq dAsa#to - vipaqScitaq - mapra#yAvaM - jIqvaseq - dadA#nA - vyathiShThA - bravaqnnekaM# ca) 
(A2)

2.4.3	 anuvAkaM 3 - upahomAH
T.B.2.4.3.1
juShTI# naroq brahma#NA vaH pitRuqNAm | akSha#mavyayaqM na kilA# riShAtha | 
yacCakva#rIShu bRuhaqtA rave#Na | indreq SuShmaqmada#dhAthA vasiShThAH || 
pAqvaqkA naqH sara#svatI | vAje#Bir-vAqjinI#vatI | 
yaqj~jaM ~Mva#ShTu dhiqyA va#suH || sara#svatyaqBi no# neShiq vasya#H | 
mA pa#sParIqH paya#sAq mA naq A dha#k | 
juqShasva# naH saqKyA# veqSyA# ca | 21 (10)

T.B.2.4.3.2
mA tvatkShetrAq-Nyara#NAni ganma || vRuq~jje haqvirnama#sA baqrq.hiraqgnau | 
ayA#miq srug GRuqtava#tI suvRuqktiH | amya#kShiq sadmaq sada#ne pRuthiqvyAH | 
aSrA#yi yaqj~jaH sUryeq na cakShu#H || iqhArvA~jcaqmati#hvaye | 
indraqM jaitrA#yaq jeta#ve | aqsmAka#mastuq keva#laH || 
aqrvA~jcaqmindra#maqmuto# havAmahe | 
yo goqjid-dha#naqji-da#SvaqjidyaH | 22 (10)

T.B.2.4.3.3
iqmaM no# yaqj~jaM ~Mvi#haqve ju#Shasva | aqsya ku#rmo harivo meqdina#M tvA || 
asa#mmRuShTo jAyase mAtRuqvoH Suci#H | maqndraH kaqviruda#tiShThoq viva#svataH | 
GRuqtena# tvA &varddhayannagna Ahuta | dhUqmaste# keqtura#Bavad-diqvi SriqtaH || 
aqgniragre$ prathaqmo deqvatA#nAm | sam~MyA#tAnA-muttaqmo viShNu#rAsIt | 
yaja#mAnAya pariqgRuhya# deqvAn | dIqkShayeqda(gm) haqvirAga#cCataM naH || 23 (10)

T.B.2.4.3.4
aqgniSca# viShNoq tapa# uttaqmaM maqhaH | dIqkShAqpAqleByoq vana#taq(gm)q hi Sa#krA | 
viSvai$r deqvair yaqj~jiyai$H sam~MvidAqnau | dIqkShAmaqsmai yaja#mAnAya dhattam || 
pratad-viShNu#H stavate vIqryA#ya | mRuqgo na BIqmaH ku#caqro gi#riqShThAH | 
yasyoqruShu# triqShu viqkrama#NeShu | adhi#kShiqyantiq Buva#nAniq viSvA$ || 
nU marto# dayate saniqShyan. yaH | viShNa#va urugAqyAyaq dASa#t | 24 (10)

T.B.2.4.3.5
pra yaH saqtrAcAq mana#sAq yajA# tai | eqtAva#ntaqM narya#mAqvivA#sAt || 
vica#krame pRuthiqvImeqSha eqtAm | kShetrA#yaq viShNuqr manu#She daSaqsyann | 
dhruqvAso# asya kIqrayoq janA#saH | uqruqkShiqti(gm) suqjani#mA cakAra || 
trirdeqvaH pRu#thiqvImeqSha eqtAm | vica#krame Saqtarca#saM mahiqtvA | 
pra viShNu#-rastu taqvasaqsta vI#yAn | 
tveqSha(gg) hya#syaq sthavi#rasyaq nAma# || 25 (10)

T.B.2.4.3.6
hotA#raM ciqtrara#tha-maddhvaqrasya# | yaqj~jasya# yaj~jasya keqtu(gm) ruSa#ntam | 
pratya#rddhiM deqvasya# devasya maqhnA | SriqyA tva#&gnimati#thiqM janA#nAm || 
A noq viSvA#BirUqtiBi#H saqjoShA$H | brahma# juShAqNo ha#ryaSva yAhi | 
varI#vRujaqth sthavi#reBiH suSipra | aqsme dadhaqd-vRuSha#Naq(gm)q SuShma#mindra || 
indra#H suvaqrq.ShA jaqnayaqnnahA#ni | 
jiqgAyoqSigBiqH pRuta#nA aBiqSrIH | 26 (10)

T.B.2.4.3.7
prAro#cayaqnmana#ve keqtumahnA$m | avi#ndaqjjyoti#r-bRuhaqte raNA#ya || 
aSvi#nAqvava#seq nihva#ye vAm | A nUqnaM ~MyA#ta(gm) sukRuqtAya# viprA | 
prAqtaqryuqktena# suqvRutAq rathe#na | uqpAga#cCataqmavaqsA &&ga#taM naH || 
aqviqShTaM dhIqShvaSvi#nA na Aqsu | praqjAvaqd-retoq ahra#yaM no astu | 
AvA$M toqke tana#yeq tUtu#jAnAH | suqratnA#so deqvavI#tiM gamema || 27 (10)

T.B.2.4.3.8
tva(gm) so#maq kratu#BiH suqkratu#rBUH | tvaM dakShai$H suqdakSho# viqSvave#dAH | 
tvaM ~MvRuShA# vRuShaqtveBi#r mahiqtvA | dyuqmneBi#r-dyuqmnya#Bavo nRuqcakShA$H || 
aShA#DhaM ~Myuqthsu pRuta#nAsuq papri$m | suqvaqraq.ShAmaqPsvAM ~MvRuqjana#sya goqpAm | 
BaqreqShuqjA(gm) su#kShiqti(gm) suqSrava#sam | jaya#ntaqM tvAmanu# madema soma || 
BavA# miqtro na Sevyo# GRuqtAsu#tiH | 
viBU#tadyumna evaqyA u# saqprathA$H | 28 (10)

T.B.2.4.3.9
adhA# te viShNo viqduShA#ciqdRudhya#H | stomo# yaqj~jasyaq rAddhyo# haqviShma#taH || yaH pUqrvyAya# veqdhaseq navI#yase | suqmajjA#nayeq viShNa#veq dadA#Sati | 
yo jAqtamaqsya ma#haqto maqhi bravA$t | seduqH Sravo#Bir-yuqjya#M cidaqBya#sat || 
tamu# stotAraH pUqrvyaM ~MyathA# viqda Ruqtasya# | garBa(gm)# haqviShA# pipartana | 
A&sya# jAqnantoq nAma# cidvivaktana | 
bRuqhatte# viShNo sumaqtiM Ba#jAmahe || 29 (10)

T.B.2.4.3.10
iqmA dhAqnA GRu#taqsnuva#H | harI# iqhopa#vakShataH | indra(gm)# suqKata#meq rathe$ || 
“eqSha braqhmA{1}”, pra te# maqhe | viqdathe# Sa(gm)siShaq(gm)q harI$ | 
ya RuqtviyaqH pra te# vanve | vaqnuSho# haryaqtaM mada$m | 
indroq nAma# GRuqtaM na yaH | hari#BiqScAruq seca#te | 
Sruqto gaqNa A tvA# viSantu | 30 (10)

T.B.2.4.3.11
hari#varpasaqM gira#H || Aca#r.ShaNiqprA vRu#ShaqBo janA#nAm | 
rAjA# kRuShTIqnAM pu#ruhUqta indra#H | stuqtaH Sra#vaqsyannavaqsopa#maqdrik | 
yuqktvA harIq vRuShaqNA &&yA$hyaqrvA~g || 
pra yath sindha#vaH prasaqvaM ~MyadAyann# | Apa#H samuqdra(gm) raqtthye#va jagmuH | 
ata#SciqdindraqH sada#soq varI#yAn | 
yadIq(gm)q soma#H pRuqNati# duqgdho aq(gm)qSuH || 
hvayA#masiq tvendra# yAqhya#rvA~g | 31 (10)

T.B.2.4.3.12
ara#M teq soma#staqnuve# BavAti | Sata#krato mAqdaya#svA suqteShu# | 
prAsmA(gm) a#vaq pRuta#nAsuq pra yuqthsu || indrA#yaq somA$H praqdivoq vidA#nAH | 
RuqBur-yeBiqr-vRuSha#parvAq-vihA#yAH | praqyaqmyamA#NAqn pratiq ShUgRu#BAya | 
indraq pibaq vRuSha#dhUtasyaq vRuShNa#H || ahe#DamAnaq upa#yAhi yaqj~jam | 
tuBya#M pavantaq inda#vaH suqtAsa#H | 
gAvoq na va#jrinth svaqmokoq acCa# | 32 (10)

T.B.2.4.3.13
indrAga#hi prathaqmo yaqj~jiyA#nAm || yA te# kAqkuth sukRu#tAq yA vari#ShThA | 
yayAq SaSvaqtpiba#siq maddhva# Uqrmim | tayA# pAhiq pra te# addhvaqryura#sthAt | 
saM teq vajro# vartatAmindra gaqvyuH || prAqtaqryujAq vibo#dhaya | 
aSvi#nAqveha ga#cCatam | aqsya soma#sya pIqtaye$ || 
prAqtaqryAvA#NA prathaqmA ya#jaddhvam | puqrA gRuddhrAqdara#ruShaH pibAthaH ( ) | 
prAqtar.hi yaqj~jamaqSvinAq dadhA#te | praSa(gm)# santi kaqvaya#H pUrvaqBAja#H || 
prAqtarya#jaddhvamaqSvinA# hinota | na sAqyama#sti devaqyA aju#ShTam | 
uqtAnyo aqsmad-ya#jateq vicA#yaH | 
pUrva#H pUrvoq yaja#mAnoq vanI#yAn || 33 (16) 
(cAq - Svaqjidyo-ga#cCataM noq - dASaqn - nAmA# - BiqSrIr - ga#mema - saqprathA# - BajAmahe - viSantu - yAqhya#rvA~g - cCa# - pibAthaqH ShaTca#) (A3)

2.4.4	 anuvAkaM 4 - upahomAH
T.B.2.4.4.1
naqktaqM jAqtA&syo#Shadhe | rAmeq kRuShNeq asi#kni ca | iqda(gm) ra#jani rajaya | 
kiqlAsa#M paliqtaM caq yat || kiqlAsa#M ca paliqtaM ca# | 
niriqto nA#SayAq pRuSha#t | A naqH svo a#S~jutAqM ~MvarNa#H | 
parA$ SveqtAni# pAtaya || asi#taM te niqlaya#nam | 
AqsthAnaqmasi#taqM tava# | 34 (10)
T.B.2.4.4.2
asi#kniyasyoShadhe | niriqto nA#SayAq pRuSha#t || aqsthiqjasya# kiqlAsa#sya | 
taqnUqjasya# caq yattvaqci | kRuqtyayA# kRuqtasyaq brahma#NA | 
lakShma# Sveqtama#nInaSam || sarU#pAq nAma# te mAqtA | 
sarU#poq nAma# te piqtA | sarU#pA &syoShadheq sA | 
sarU#pamiqdaM kRu#dhi || 35 (10)

T.B.2.4.4.3
Suqna(gm) hu#vema maqGavA#naqmindra$m | aqsminBareq nRuta#maqM ~MvAja#sAtau | 
SRuqNvanta#-muqgramUqtaye# saqmathsu# | Gnanta#M ~MvRuqtrANi# saq~jjitaqM dhanA#nAm || 
dhUqnuqtha dyAM parva#tAndAqSuSheq vasu# | ni voq vanA# jihateq yAma#no BiqyA | 
koqpaya#tha pRuthiqvIM pRu#S~jimAtaraH | yuqdhe yadu#grAqH pRuSha#tIq-rayu#gdhvam || 
prave#payantiq parva#tAn | vivi#~jcantiq vanaqspatIn# | 36 (10)

T.B.2.4.4.4
provA#rata maruto duqrmadA# iva | devA#saqH sarva#yA viqSA || 
puqruqtrA hi saqdRu~g~gasi# | viSoq viSvAq anu# praqBu | 
saqmathsu# tvA havAmahe || saqmathsvaqgni-mava#se | vAqjaqyanto# havAmahe | 
vAje#Shu ciqtrarA#dhasam || sa~gga#cCaddhvaq(gm)q sam~Mva#daddhvam | 
saM ~Mvoq manA(gm)#si jAnatAm | 37 (10)


T.B.2.4.4.5
deqvA BAqgaM ~MyathAq pUrve$ | saq~jjAqnAqnA uqpAsa#ta || 
saqmAqno mantraqH sami#tiH samAqnI | saqmAqnaM mana#H saqha ciqttame#ShAm | 
saqmAqnaM keto# aqBi-sa(gm)ra#Baddhvam | saqM.j~jAne#na vo haqviShA# yajAmaH || 
saqmAqnI vaq AkU#tiH | saqmAqnA hRuda#yAni vaH | saqmAqnama#stu voq mana#H | 
yathA# vaqH susaqhA&sa#ti || 38 (10)

T.B.2.4.4.6
saqM.j~jAna#M naqH svaiH | saqM.j~jAnaqmara#NaiH | saqM.j~jAna#maSvinA yuqvam | 
iqhAsmAsuq niya#cCatam || saqM.j~jAna#M meq bRuhaqspati#H | 
saqM.j~jAna(gm)# saviqtA ka#rat | saqM.j~jAna#maSvinA yuqvam | 
iqha mahyaqM niya#cCatam || upa#cCAqyAmi#vaq GRuNe$H | 
aga#nmaq Sarma# te vaqyam | 39 (10)

T.B.2.4.4.7
agneq hira#NyasandRuSaH || ada#bdheBiH savitaH pAqyuBiqShTvam | 
SiqveBi#raqdya pari#pAhi noq gaya$m | hira#NyajihvaH suviqtAyaq navya#se | 
rakShAqmAki#rno aqGaSa(gm)#sa ISata || made#madeq hi no# daqduH | 
yUqthA gavA#mRujuqkratu#H | sa~ggRu#BAya puqrU SaqtA | uqBaqyA haqstyA vasu# | 
SiqSIqhi rAqya ABa#ra || 40 (10)

T.B.2.4.4.8
Sipri#n vAjAnAM pate | SacI#vaqstava# daq(gm)qsanA$ | A tU na# indra BAjaya | 
goShvaSve#Shu SuqBruShu# | saqhasre#Shu tuvImaGa || yad-de#vA devaq heDa#nam | 
devA#saScakRuqmA vaqyam | Adi#tyAqstasmA$nmA yUqyam | 
Ruqtasyaqrtena# mu~jcata || Ruqtasyaqrte-nA#dityAH | 41 (10)

T.B.2.4.4.9
yaja#trA muq~jcateqha mA$ | yaqj~jairvo# yaj~javAhasaH | AqSikSha#ntoq na Se#kima || 
meda#svatAq yaja#mAnAH | sruqcA&&jye#naq juhva#taH | aqkAqmA vo# viSve devAH | 
SikSha#ntoq nopa# Sekima || yadiq divAq yadiq nakta$m | ena# enaqsyo&ka#rat | 
BUqtaM mAq tasmAqdBavya#M ca ( ) | 42 (10)

T.B.2.4.4.10 
druqpaqdAdi#va mu~jcatu || druqpaqdAdiqven-mu#mucAqnaH | 
sviqnnaH snAqtvI malA#diva | pUqtaM paqvitre#Neq vAjya$m | 
viSve# mu~jcantuq maina#saH || udvaqyaM tama#saqspari# | 
paSya#ntoq jyotiqrutta#ram | deqvaM de#vaqtrA sUrya$m | 
aga#nmaq jyoti#ruttaqmam || 43 (9) 
(tava# - kRudhiq - vanaqspatI$ - ~jjAnatAq - masa#ti - vaqyaM - Ba#rA - dityA - S^^caq - +nava# ca) (A4)

2.4.5	 anuvAkaM 5 - upahomAH
T.B.2.4.5.1
vRuShAq so aq(gm)qSuH pa#vate haqviShmAqnth-soma#H | 
indra#sya BAqga Ru#taqyuH SaqtAyu#H | sa mAq vRuShA#NaM ~MvRuShaqBaM kRu#Notu | 
priqyaM ~MviqSA(gm) sarva#vIra(gm) suqvIra$m || kasyaq vRuShA# suqte sacA$ | 
niqyutvA$n vRuShaqBo ra#Nat | vRuqtraqhA soma#pItaye || 
yaste# SRu~gga vRuSho napAt | praNa#pAt kuNDaqpAyya#H | 
nya#smindaddhraq A mana#H || 44 (10)

T.B.2.4.5.2
ta(gm) saqddhrIcI#rUqtayoq vRuShNi#yAni | pau(gg)syA#ni niqyuta#H saScuqrindra$m | 
saqmuqdraM na sindha#va uqkthaSu#ShmAH | uqruqvyaca#saqM giraq Avi#Santi || 
indrA#yaq giroq ani#SitasargAH | aqpaH praira#yaqnth saga#rasya buqdadhnAt | 
yo akShe#Neva caqkriyAq SacI#BiH | viShva#ktaqstamBa# pRuthiqvImuqta dyAm || 
akSho#dayaqcCava#sAq kShAma# buqddhnam | vArNavA#taqstavi#ShIBiqrindra#H | 45 (10)

T.B.2.4.5.3
dRuqDhAnyau$GnAduqSamA#naq oja#H | avA#BinatkaqkuBaqH parva#tAnAm || 
A no# agne sukeqtunA$ | raqyiM ~MviqSvAyu#poShasam | 
mAqrDIqkaM dhe#hi jIqvase$ || tva(gm) so#ma maqhe Baga$m | tvaM ~MyUna# RutAyaqte | 
dakSha#M dadhAsi jIqvase$ || ratha#M ~Myu~jjate maqruta#H SuqBe saqgam | 
sUroq na mi#trAvaruNAq gavi#ShTiShu | 46 (10)

T.B.2.4.5.4
rajA(gm)#si ciqtrA vi ca#ranti taqnyava#H | diqvaH sa#mrAjAq paya#sA na ukShatam || 
vAcaq(gm)q su mi#trAvaruNAqvirA#vatIm | paqrjanya#SciqtrAM ~Mva#datiq tviShI#matIm | 
aqBrA va#sata marutaH su mAqyayA$ | dyAM ~Mva#r.Shayata-maruqNAma#reqpasa$m || 
ayu#kta saqpta Suqndhyuva#H | sUroq ratha#sya naqptriya#H | 
tABi#ryAtiq svayu#ktiBiH || vahi#ShTheBirviqhara#n. yAsiq tantu$m | 47 (10)

T.B.2.4.5.5
aqvaqvyayaqnnasi#taM devaq vasva#H | davi#ddhvato raqSmayaqH sUrya#sya | 
carmeqvAvA#dhuqstamo# aqPsva#ntaH || paqrjanyA#yaq pragA#yata | 
diqvaspuqtrAya# mIqDhuShe$ | sa no# yaqvasa#micCatu || 
acCA# vada taqvasa#M gIqrBirAqBiH | 
stuqhi paqrjanyaqM namaqsA vi#vAsa | kani#kradad-vRuShaqBo jIqradA#nuH | 
reto# dadhAqtvoSha#dhIShuq garBa$m || 48 (10)

T.B.2.4.5.6
yo garBaqmoSha#dhInAm | gavA$M kRuqNotyarva#tAm | paqrjanya#H puruqShINA$m || 
tasmAq idAqsye# haqviH | juqhotAq madhu#mattamam | 
iDA$M naH saqm~Myata#M karat || tiqsro yada#gne SaqradaqstvAmit | 
Suci#M GRuqtenaq Suca#yaH sapaqryann | nAmA#ni ciddadhire yaqj~jiyA#ni | 
asU#dayanta taqnuvaqH sujA#tAH || 49 (10)

T.B.2.4.5.7
indra#Sca naH SunAsIrau | iqmaM ~Myaqj~jaM mi#mikShatam | garBa#M dhatta(gg) svaqstaye$ || 
yayo#riqdaM ~MviSvaqM Buva#na-mAviqveSa# | yayo#rAnaqndo nihi#toq maha#Sca | 
SunA#sIrAvRuqtuBi#H sam~MvidAqnau | indra#vantau haqviriqdaM ju#ShethAm || 
A GAq ye aqgnimi#ndhaqte | stRuqNanti# baqrq.hirA#nuqShak | 
yeShAqmindroq yuvAq saKA$ ( ) || agnaq indra#Sca meqdinA$ | 
haqtho vRuqtrANya#praqti | yuqva(gm) hi vRu#traqhanta#mA || 
yAByAq(gm)q suvaqraja#yaqnnagra# eqva | 
yAvA#tasthaqtur-Buva#nasyaq maddhye$ | 
praca#r.ShaqNI vRu#ShaNAq vajra#bAhU | 
aqgnI indrA# vRutraqhaNA# huve vAm || 50 (17) 
(manaq - indroq - gAvi#ShTiShuq - tantuqM - garBaq(gm)q - sujA#tAqH - saKA# saqpta ca#) (A5)

2.4.6	 anuvAkaM 6 - upahomAH
T.B.2.4.6.1
uqta na#H priqyA priqyAsu# | saqptasvasAq suju#ShTA | sara#svatIq stomyA# &BUt || 
iqmA juhvA#nA yuqShmadA namo#BiH | pratiq stoma(gm)# sarasvati juShasva | 
tavaq Sarma#n priqyata#meq dadhA#nAH | upa#stheyAma SaraqNaM na vRuqkSham || 
trINi# paqdA vica#krame | viShNu#rgoqpA adA$ByaH | 
tatoq dharmA#Ni dhAqrayann# || 51 (10)

T.B.2.4.6.2
tada#sya priqyamaqBi pAtho# aSyAm | naroq yatra# devaqyavoq mada#nti | 
uqruqkraqmasyaq sa hi bandhu#riqtthA | viShNo$H paqde pa#raqme maddhvaq uthsa#H || 
kraqtvAq dA a#sthuq SreShTha#H | aqdya tvA# vaqnvanth suqrekNA$H | 
marta# AnASa suvRuqktim || iqmA bra#hma brahmavAha | 
priqyA taq A baqraq.hiH sI#da | vIqhi sU#ra puroqDASa$m || 52 (10)

T.B.2.4.6.3
upa# naH sUqnavoq gira#H | SRuqNvan^^tvaqmRuta#syaq ye | suqmRuqDIqkA Ba#vantu naH || 
aqdyA no# deva savitaH | praqjAva#th sAvIqH sauBa#gam | 
parA# duqHShvapni#ya(gm) suva || viSvA#ni deva savitaH | 
duqriqtAniq parA#suva | yad-BaqdraM tanmaq Asu#va || Suci#maqrkair-bRuhaqspati$m | 53 (10)

T.B.2.4.6.4
aqddhvaqreShu# namasyata | aqnAqmyojaq Aca#ke || 
yA dhAqraya#nta deqvA suqdakShAq dakSha#pitArA | aqsuqryA#yaq prama#hasA || 
sa itkShetiq sudhi#taq oka#siq sve | tasmAq iDA# pinvate viSvaqdAnI$ | 
tasmaiq viSa#H svaqyameqvAna#manti | yasmi#n braqhmA rAja#niq pUrvaq eti# || 
sakU#timindraq sacyu#tim | sacyu#tiM jaqGana#cyutim | 54 (10)

T.B.2.4.6.5
kaqnAtkAqBAM naq ABa#ra | praqyaqPsyanni#va saqkthyau$ || 
vina# indraq mRudho# jahi | kanI#Kunadiva sAqpayann# | 
aqBi naqH suShTu#tiM naya || praqjApa#tiH striqyAM ~MyaSa#H | 
muqShkayo#radadhAqth sapa$m | kAma#syaq tRupti#mAnaqndam | 
tasyA$gne BAjayeqha mA$ || moda#H pramoqda A#naqndaH | 55 (10)

T.B.2.4.6.6
muqShkayoqrnihi#taqH sapa#H | sRuqtvevaq kAma#sya tRupyANi | 
dakShi#NAnAM pratigraqhe || mana#saSciqtta-mAkU#tim | vAqcaH saqtya-ma#SImahi | 
paqSUqnA(gm) rUqpamanna#sya | yaSaqH SrIH Sra#yatAqM mayi# || 
yathAq &hamaqsyA atRu#pa(gg) striqyai pumAn# | 
yathAq strI tRupya#ti puq(gm)qsi priqye priqyA | eqvaM Baga#sya tRupyANi | 56 (10)

T.B.2.4.6.7
yaqj~jasyaq kAmya#H priqyaH || dadAqmItyaqgnirva#dati | tatheti# vAqyurA#haq tat | 
hanteti# saqtyaM caqndramA$H | AqdiqtyaH saqtyamomiti# || 
Apaqstath-saqtyamABa#rann | yaSo# yaqj~jasyaq dakShi#NAm | 
aqsau meq kAmaqH samRu#ddhyatAm || na hi spaSaqmavi#dan-naqnyamaqsmAt | 
vaiqSvAqnaqrAt pu#ra eqtAra#maqgneH | 57 (10)

T.B.2.4.6.8
athe#mamanthannaqmRutaqmamU#rAH | vaiqSvAqnaqraM kShe$traqjityA#ya deqvAH || 
yeShA#miqme pUrveq armA#saq Asann# | aqyUqpAH sadmaq viBRu#tA puqrUNi# | 
vaiSvA#naraq tvayAq te nuqttAH | pRuqthiqvI-maqnyAmaqBita#sthuqr-janA#saH || 
pRuqthiqvIM mAqtara#M maqhIm | aqntari#kShaq-mupa#bruve | bRuqhaqtImUqtayeq diva$m || 
viSva#M biBarti pRuthiqvI | 58 (10)

T.B.2.4.6.9
aqntari#kShaqM ~Mvipa#prathe | duqhe dyaur bRu#haqtI paya#H || 
na tA na#Santiq na da#BAtiq taska#raH | nainA# amiqtro vyathiqrAda#dhar.Shati | 
deqvA(gg)Scaq yABiqr yaja#teq dadA#ti ca | 
jyogittABi#H sacateq gopa#tiH saqha || 
na tA arvA# reqNuka#kATo aS~jute | 
na sa(gg)# skRutaqtra-mupa#yantiq tA aqBi | 
uqruqgAqyamaBa#yaqM tasyaq tA anu# | 
gAvoq martya#syaq vica#rantiq yajva#naH || 59 (10)

T.B.2.4.6.10
rAtrIq vya#KyadAyaqtI | puqruqtrA deqvya#kShaBi#H | viSvAq adhiq Sriyo#&dhita || 
upa# teq gA iqvAka#ram | vRuqNIqShva du#hitar divaH | 
rAtrIq stomaqM na jiqgyuShI$ || deqvIM ~MvAca#majanayanta deqvAH | 
tAM ~MviqSvarU#pAH paqSavo# vadanti | sA no# maqndreShaqmUrjaqM duhA#nA | 
dheqnurvAgaqsmAnupaq suShTuqtaitu# || 60 (10)

T.B.2.4.6.11
yad vAgvada#ntya-vicetaqnAni# | rAShTrI# deqvAnA$M niShaqsAda# maqndrA | 
cata#sraq Urja#M duduheq payA(gm)#si | kva# svi dasyAH paraqmaM ja#gAma || 
gauqrI mi#mAya saliqlAniq takSha#tI | eka#padI dviqpadIq sA catu#ShpadI | 
aqShTApa#dIq nava#padI baBUqvuShI$ | saqhasrA$kSharA paraqme vyo#mann || 
tasyA(gm)# samuqdrA adhiq vi kSha#ranti | 
tena# jIvanti praqdiSaqScata#sraH | 61 (10)

T.B.2.4.6.12
tata#H kSharatyaqkShara$m | tad-viSvaq-mupa#jIvati || 
indrAq sUrA# jaqnaya#n-viqSvaka#rmA | 
maqrutvA(gm)# astu gaqNavA$nth-sajAqtavAn# | 
aqsya snuqShA-SvaSu#rasyaq praSi#ShTim | saqpatnAq vAcaqM mana#sAq upA#satAm || 
indraqH sUro# ataraqd-rajA(gm)#si | snuqShA saqpatnAqH SvaSu#roq&yama#stu | 
aqya(gm) SatrU$~jjayatuq jar.hRu#ShANaH | aqyaM ~MvAja#M jayatuq vAja#sAtau ( ) || aqgniH kSha#traqBRudani#BRuShTaqmoja#H | saqhaqsriyo# dIpyatAq-mapra#yucCann | 
viqBrAja#mAnaH samidhAqna uqgraH | A&ntari#kShamaruhaqda-gaqndyAm || 62 (14)
(dhAqraya#n - puroqDASaqM - bRuhaqspati#M - jaqGana#cyuti - mAnaqndo - Baga#sya tRupyA - NyaqgneH - pRu#thiqvI - yajva#na - etu - praqdiSaqScata#sroq - vAja#sAtau caqtvAri# ca) (A6)

2.4.7	 anuvAkaM 7 - upahomAH
T.B.2.4.7.1
vRuShA$ &syaq(gm)qSur-vRu#ShaqBAya# gRuhyase | vRuShAq&yamuqgro nRuqcakSha#se | 
diqvyaH ka#rmaqNyo# hiqto bRuqhannAma# | vRuqShaqBasyaq yA kaqkut || 
viqShUqvAn. vi#ShNo Bavatu | aqyaM ~Myo mA#maqko vRuShA$ | 
athoq indra# iva deqveBya#H | vibra#vItuq jane$ByaH || 
Ayu#ShmantaqM ~Mvarca#svantam | 
athoq adhi#patiM ~MviqSAm | 63 (10)

T.B.2.4.7.2
aqsyAH pRu#thiqvyA addhya#kSham | iqmami#ndra vRuShaqBaM kRu#Nu || 
yaH suqSRu~gga#H suvRuShaqBaH | kaqlyANoq droNaq Ahi#taH | 
kAr.ShI#valapragANena | vRuqShaqBeNa# yajAmahe || vRuqShaqBeNaq yaja#mAnAH | 
akrU#reNeva saqrpiShA$ | 
mRudha#Scaq sarvAq indre#Na | pRuta#nASca jayAmasi || 64 (10)

T.B.2.4.7.3
yasyAqyamRu#ShaqBo haqviH | indrA#ya pariNIqyate$ | jayA#tiq Satru#mAqyanta$m | 
atho# hanti pRutanyaqtaH || nRuqNAmaha# praqNIrasa#t | agra# udBindaqtAma#sat || 
indraq SuShma#M taqnuvAq mera#yasva | nIqcA viSvA# aqBiti#ShThAqBimA#tIH | 
ni SRu#NIhyAbAqdhaM ~Myo noq asti# | 
uqruM no# loqkaM kRu#Nuhi jIradAno || 65 (10)

T.B.2.4.7.4 
prehyaqBiprehiq praBa#rAq saha#sva | mA vive#noq vi SRu#NuShvAq jane#Shu | 
udI#Diqto vRu#ShaBaq tiShThaq SuShmai$H | indraq SatrU$n puqro aqsmAka# yuddhya || 
agneq jetAq tvaM ja#ya | SatrU$nth sahasaq oja#sA | 
vi SatrUqnq. vimRudho# nuda || eqtaM teq stoma#M tuvijAtaq vipra#H | 
rathaqM na dhIraqH svapA# atakSham | 
yadIda#gneq pratiq tvaM de#vaq haryA$H | 66 (10)

T.B.2.4.7.5
suva#rvatIraqpa e#nA jayema || yo GRuqtenAqBimA#nitaH | 
indraq jaitrA#ya jaj~jiShe | sa naqH sa~gkA#su pAraya | pRuqtaqnAqsAhye#Shu ca || 
indro# jigAya pRuthiqvIm | aqntari#kShaq(gm)q suva#rmaqhat | 
vRuqtraqhA pu#ruqceta#naH || indro# jigAyaq saha#sAq sahA(gm)#si | 
indro# jigAyaq pRuta#nAniq viSvA$ | 67 (10)

T.B.2.4.7.6
indro# jAqto vi puro# ruroja | sa na#H paraqspA vari#vaH kRuNotu || 
aqyaM kRuqtnuragRu#BItaH | viqSvaqji-duqdBidith-soma#H | 
RuShiqr vipraqH kAvye#na || vAqyura#greqgA ya#j~jaqprIH | sAqkaM gaqnmana#sA yaqj~jam | 
Siqvo niqyudBi#H SiqvABi#H || vAyo# Suqkro a#yAmi te | 
maddhvoq agraqM divi#ShTiShu | 68 (10)

T.B.2.4.7.7
AyA# hiq soma#pItaye | svAqruqho de#va niqyutva#tA || 
iqmami#ndra varddhaya kShaqtriyA#NAm | aqyaM ~MviqSAM ~MviqSpati#rastuq rAjA$ | 
aqsmA i#ndraq mahiq varcA(gm)#si dhehi | aqvaqrcasa#M kRuNuhiq Satru#masya || 
iqmamABa#jaq grAmeq aSve#Shuq goShu# | niraqmuM Ba#jaq yo#&mitro# asya | 
var.Shma#n kShaqtrasya# kaqkuBi# Srayasva | 
tato# na uqgro viBa#jAq vasU#ni || 69(10)

T.B.2.4.7.8
aqsme dyA#vApRuthivIq BUri# vAqmam | saM du#hAthAM GarmaqduGe#va dheqnuH | 
aqya(gm) rAjA$ priqya indra#sya BUyAt | priqyo gavAqmoSha#dhInA-muqtApAm || 
yuqnajmi# ta uttaqrAva#ntaq-mindra$m | yenaq jayA#siq na parAqjayA#sai | 
sa tvA# &karekavRuShaqBa(gg) svAnA$m | atho# rAjannuttaqmaM mA#naqvAnA$m || 
utta#raqstvamadha#re te saqpatnA$H | eka#vRuShAq indra#saKA jigIqvAn | 70 (10)

T.B.2.4.7.9
viSvAq ASAqH pRuta#nAH saq~jjayaq~jjayann# | aqBiti#ShTha SatrUyaqtaH sa#hasva || 
tuBya#M Baranti kShiqtayo# yaviShTha | baqlima#gneq anti# taq ota dUqrAt | 
A Bandi#ShThasya sumaqtiM ci#kiddhi | bRuqhatte# agneq mahiq Sarma# Baqdram || 
yo deqhyo ana#mayadvadhaqsnaiH | yo arya#patnI-ruqShasa#ScaqkAra# | 
sa niqruddhyAq nahu#Sho yaqhvo aqgniH | 
viSa#Scakre baliqhRutaqH saho#BiH || 71 (10)

T.B.2.4.7.10
pra saqdyo a#gneq atya$ShyaqnyAn | Aqviryasmaiq cAru#taro baqBUtha# | 
IqDenyo# vapuqShyo# viqBAvA$ | priqyo viqSAmati#thiqr-mAnu#ShINAm || 
brahma# jyeShThA vIqryA# saMBRu#tAni | brahmAgreq jyeShThaqM divaqmAta#tAna | 
Ruqtasyaq brahma# prathaqmota ja#j~je | tenA#r.hatiq brahma#NAq sparddhi#tuqM kaH || 
brahmaq sruco# GRuqtava#tIH | brahma#NAq svara#vo miqtAH | 72 (10)

T.B.2.4.7.11
brahma# yaqj~jasyaq tanta#vaH | Ruqtvijoq ye ha#viqShkRuta#H || 
SRu~ggA#NIqvecCRuq~ggiNAq(gm)q sanda#dRuSrire | caqShAla#vantaqH svara#vaH pRuthiqvyAm | 
te deqvAsaqH svara#vastasthiqvA(gm)sa#H | namaqH saKi#ByaH saqnnAnmA &va#gAta || 
aqBiqBUraqgnira#taraqd-rajA(gm)#si | spRudho# viqhatyaq pRuta#nA aBiqSrIH | 
juqShAqNo maq Ahu#tiM mA mahiShTa | haqtvA saqpatnAqnq. vari#vaskarannaH ( ) || 
ISA#naM tvAq Buva#nAnA-maBiqSriya$m | staumya#gna uruqkRuta(gm)# suqvIra$m | 
haqvir ju#ShAqNaH saqpatnA(gm)# aBiqBUra#si | 
jaqhi SatrUq(gm)qrapaq mRudho# nudasva || 73 (14) 
(viqSAM - ja#yAmasi - jIradAnoq - haryAq - viSvAq - divi#ShTiShuq - vasU#ni - jigIqvAnth - saho#Bir - miqtA - na# ScaqtvAri# ca) (A7)

2.4.8	 anuvAkaM 8 - upahomAH
T.B.2.4.8.1
sa pra#tnaqvannavI#yasA | agne$ dyuqmnena# saqm~MyatA$ | 
bRuqhat ta#tantha BAqnunA$ || navaqM nu stoma#maqgnaye$ | diqvaH SyeqnAya# jIjanam | 
vaso$H kuqvidvaqnAti# naH || svAqruqhA yasyaq Sriyo# dRuqSe | 
raqyirvIqrava#to yathA | 
agre# yaqj~jasyaq ceta#taH || adA$ByaH pura eqtA | 74 (10)

T.B.2.4.8.2
aqgnirviqSAM mAnu#ShINAm | tUrNIq rathaqH sadAq nava#H || 
navaq(gm)q somA#ya vAqjine$ | AjyaqM paya#so&jani | 
juShTaq(gm)q Suci#tamaqM ~Mvasu# || nava(gm)# soma juShasva naH | 
pIqyUSha#syeqha tRu#pNuhi | yaste# BAqga RuqtAvaqyam || 
nava#sya soma te vaqyam | A su#maqtiM ~MvRu#NImahe | 75 (10)

T.B.2.4.8.3
sa no# rAsva sahaqsriNa#H || nava(gm)# haqvirju#Shasva naH | 
RuqtuBi#H somaq BUta#mam | tadaq~gga prati#harya naH | 
rAjana$th soma svaqstaye$ || navaq(gg)q stomaqM nava(gm)# haqviH | 
iqndrAqgniByAqM nive#daya | tajju#ShetAq(gm)q sace#tasA || 
SuciqM nu stomaqM nava#jAtamaqdya | indrA$gnI vRutrahaNA juqShethA$m | 76 (10)

T.B.2.4.8.4
uqBA hi vA(gm)# suqhavAq joha#vImi | tA vAja(gm)# saqdya u#Saqte dheShThA$ || 
aqgnirindroq nava#sya naH | aqsya haqvyasya# tRupyatAm | 
iqha deqvau sa#haqsriNau$ || yaqj~jaM naq A hi gacCa#tAm | 
vasu#manta(gm) suvaqrvida$m | aqsya haqvyasya# tRupyatAm | 
aqgnirindroq nava#sya naH || 
viSvA$n deqvA(gg) sta#rpayata | 77 (10)

T.B.2.4.8.5
haqviShoq&sya nava#sya naH | suqvaqrvidoq hi ja#j~jiqre || 
edaM baqrq.hiH suqShTarI#mAq nave#na | aqyaM ~Myaqj~jo yaja#mAnasya BAqgaH | 
aqyaM ba#BUvaq Buva#nasyaq garBa#H | viSve# deqvA iqdamaqdyAga#miShThAH || 
iqme nu dyAvA#pRuthiqvI saqmIcI$ | taqnvAqne yaqj~jaM pu#ruqpeSa#saM dhiqyA | 
A&smai# pRuNItAqM Buva#nAniq viSvA$ | 
praqjAM puShTi#maqmRutaqM nave#na || 78 (10)

T.B.2.4.8.6
iqme dheqnU aqmRutaqM ~Mye duqhAte$ | paya#sva-tyuttaqrAme#tuq puShTi#H | 
iqmaM ~Myaqj~jaM juqShamA#Neq nave#na | saqmIcIq dyAvA#pRuthiqvI GRuqtAcI$ || 
yavi#ShTho havyaqvAha#naH | ciqtraBA#nur-GRuqtAsu#tiH | nava#jAtoq viro#case | 
agneq tatte# mahitvaqnam || 
tvama#gne deqvatA$ByaH | BAqge de#vaq na mI#yase | 79 (10)

T.B.2.4.8.7
sa e#nA viqdvAn. ya#kShyasi | navaq(gg)q stoma#M juShasva naH || 
aqgniH pra#thaqmaH prAS~jA#tu | sa hi vedaq yathA# haqviH | 
SiqvA aqsmaByaq-moSha#dhIH | kRuqNotu# viqSvaca#r.ShaNiH || 
BaqdrAnnaqH SreyaqH sama#naiShTa devAH | tvayA#&vaqsenaq sama#SImahi tvA | 
sa no# mayoqBUH pi#toq Avi#Sasva | SaM toqkAya# taqnuve$ syoqnaH ( ) || 
eqtamuq tyaM madhu#nAq sam~Myu#taqM ~Myava$m | 
sara#svatyAq adhi#maqnAva#carkRuShuH | 
indra# AsIqth sIra#patiH Saqtakra#tuH | 
kIqnASA# Asan maqruta#H suqdAna#vaH || 80 (14) 
(puqraq eqtA - vRu#NImahe - juqShethA$M-tarpaya-tAqmRutaqM nave#na-mIyase-syoqna ScaqtvAri# ca) (A8)

Prapaataka Korvai with starting Words of 1 to 8 Anuvaakams :- 
(juShTaq - ScakShu#Shoq - juShTI# naro - naktaM jAqtA - vRuShAq sa - uqta noq - vRuShA$&syaq(gm)qSuH - sa pra#tnaqvadaqShTau) 

Korvai with starting Words of 1, 11, 21 Series of dasinis :-
(juShTo# - maqnyur Bagoq - juShTI# naroq - hari#varpasaqM giraqH - Sipri#n vAjAnA - muqta noq - yad vAg^^vada#ntIq - viSvAq ASAq aSI#tiH )

First and Last Word - 2nd Ashtakam 3rd Prapaatakam :-
( juShTa#H - suqdAna#vaH )

|| hari#H oM |

|| kRuShNa yajurvedIya taittirIya brAhmaNe dvitIyAShTake caturthaH prapAThakaH samAptaH ||
=======================

Appendix
T.B.2.4.3.10 "eqSha braqhmA{1}" 
eqSha braqhmA ya Ruqtviya#H | indroq nAma# Sruqto gaqNe ||
(Appearing in TB 3-7-9-5)

========================


