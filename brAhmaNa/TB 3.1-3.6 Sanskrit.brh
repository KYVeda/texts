<lang=eng> TB 3.1 -3.6 Consolidated
<lang=san>
kRuShNa yajurvedIya taittirIya brAhmaNe tRutIyAShTake prathamaH prapAThakaH

oM namaH paramAtmane, SrI mahAgaNapataye namaH, SrI guruByo namaH
haqriqH oM

kRuShNa yajurvedIya taittirIya brAhmaNaM 

| kRuShNa yajurvedIya taittirIya brAhmaNe tRutIyAShTakam |

prathamaH prapAThakaH - nakShatreShTInAM yAjyA&nuvAkyAbrAhmaNAni

3.1.1 anuvAkaM 1 - devanakShatrANAM yAjyAnuvAkyAH |
3.1.1.1
aqgnirna#H pAtuq kRutti#kAH | nakSha#traM deqvami#ndriqyam | iqdamA#sAM - ~MvicakShaqNam | haqvirAqsaM ju#hotana | yasyaq BAnti# raqSmayoq yasya# keqtava#H | yasyeqmA viSvAq Buva#nAniq sarvA$ | sa kRutti#kABiraqBi-saqM~MvasA#naH | aqgnirno# deqvassu#viqte 
da#dhAtu | praqjApa#te rohiqNI ve#tuq patnI$ | viqSvarU#pA bRuhaqtI ciqtraBA#nuH | 1 (10)

3.1.1.2
sA no# yaqj~jasya# suviqte da#dhAtu | yathAq jIve#ma SaqradaqssavI#rAH | roqhiqNI deqvyuda#gAt puqrastA$t | viSvA# rUqpANi# 
pratiqmoda#mAnA | praqjApa#ti(gm) haqviShA# vaqrdhaya#ntI | priqyA deqvAnAq-mupa#yAtu yaqj~jam | somoq rAjA# mRugaSIqrSheNaq Agann# | 
SiqvaM nakSha#traM priqyama#syaq dhAma# | AqpyAya#mAno bahuqqdhA jane#Shu | reta#H praqjAM ~Myaja#mAne dadhAtu | 2 (10)

3.1.1.3
yatteq nakSha#traM mRugaSIqrShamasti# | priqya(gm) rA#jan priqyata#maM priqyANA$m | tasmai# te soma haqviShA# vidhema | Sanna# edhi dviqpadeq 
SaM catu#Shpade | AqrdrayA# ruqdraH pratha#mA na eti | SreShTho# deqvAnAqM pati#raGniqyAnA$m | nakSha#tramasya haqviShA# vidhema | mA na#H praqjA(gm) rI#riShaqn mota vIqrAn | heqtI ruqdrasyaq pari#No vRuNaktu | AqrdrA nakSha#traM juShatA(gm) haqvirna#H | 3 (10)

3.1.1.4
praqmuq~jcamA#nau duriqtAniq viSvA$ | apAqGaSa(gm)# sannu-datAqmarA#tim | puna#rno deqvyadi#ti-spRuNotu | puna#rvasU naqH punaqretA$M 
~Myaqj~jam | puna#rno deqvA aqBiya#ntuq sarve$ | puna#H punarvo haqviShA# yajAmaH | eqvA na deqvya-di#tiranaqrvA | viSva#sya BaqrtrI 
jaga#taH pratiqShThA | puna#rvasU haqviShA# vaqrdhaya#ntI | priqyaM deqvAnAq-mapye#tuq pAtha#H | 4 (10)

3.1.1.5
bRuhaqspati#H prathaqma~jjAya#mAnaH | tiqShya#M nakSha#tramaqBi saMba#BUva | SreShTho# deqvAnAqM pRuta#nAsu jiqShNuH | diqSo nuq sarvAq aBa#yanno astu | tiqShya#H puqrastA#duqta ma#dhyaqto na#H | bRuhaqspati# rnaqH pari#pAtu paqScAt | bAdhe# tAqn dveShoq aBa#yaM kRuNutAm | suqvIrya#syaq pata#yasyAma | iqda(gm) saqrpeByo# haqvira#stuq juShTa$m | AqSreqShA yeShA# manuqyantiq ceta#H | 5 (10)

3.1.1.6
ye aqntari#kShaM pRuthiqvIM-kShiqyanti# | tena# ssaqrpAsoq havaqmAga#miShThAH | ye ro#caqne sUryaqsyApi# saqrpAH | ye divaM # deqvImanu#-saq~jcara#nti | yeShA#mASreqShA a#nuqyantiq kAma$m | teBya#-ssaqrpeByoq madhu#-majjuhomi | upa#hUtAH piqtaroq ye maqGAsu# | 
mano#javasa-ssuqkRuta#-ssukRuqtyAH | te noq nakSha#treq havaqmAga#miShThAH | svaqdhABi# ryaqj~jaM praya#taM juShantAm | 6 (10)

3.1.1.7
ye a#gnidaqgdhA ye&na#gni-dagdhAH | ye#&mulloqkaM piqtara#H kShiqyanti# | yASca# viqdmayA(gm) u# caq na pra#viqdma | maqGAsu# 
yaqj~ja(gm) sukRu#taM juShantAm | gavAqMpatiqH Palgu#nI-nAmasiq tvam | tada# ryaman varuNa mitraq cAru# | taM tvA# vaqya(gm) 
sa#niqtAra(gm)# sanIqnAm | jIqvA jIva#ntaqmupaq saM ~Mvi#Sema | yeneqmA viSvAq Buva#nAniq sa~jji#tA | yasya# deqvA 
a#nusaq~Myantiq ceta#H | 7 (10)

3.1.1.8
aqryaqmA rAjAq&jaraqstu vi#ShmAn | Palgu#nInA-mRuShaqBo ro#ravIti | SreShTho# deqvAnA$M Bagavo BagAsi | tattvA# viduqH Palgu#nIq-stasya# vittAt | 
aqsmaBya#M -kShaqtramaqjara(gm)# suqvIrya$m | gomaqdaSva#-vaqdupaqsannu#-deqha | Bago#ha dAqtA Bagaq itpra#dAqtA | Bago# deqvIH Palgu#nIq-rAvi#veSa | BagaqsyettaM pra#saqvaM ga#mema | yatra# deqvai-ssa#dhaqmAdaM # madema | 8 (10)

3.1.1.9
AyA#tu deqva-ssa#viqtopa#yAtu | hiqraqNyaye#na suqvRutAq rathe#na | vahaqnq hasta(gm)# suqBagaM # vidmaqnApa#sam | praqyacCa#ntaqMpapu#riqMpuNyaqmacCa# | hastaqH praya#cCa tvaqmRutaqMvasI#yaH | dakShi#Nenaq prati#gRuBNIma enat | dAqtAra#-maqdya sa#viqtA vi#deya | yo noq hastA#ya prasuqvAti# yaqj~jam | tvaShTAq nakSha#tra-maqBye#ti ciqtrAm | suqBa(gm) sa#saM~Myuvaqti(gm) roca#mAnAm | 9 (10)

3.1.1.10
niqveqSaya#nnaq-mRutAqn martyA(gm)#Sca | rUqpANi# piq(gm)qSan Buva#nAniq viSvA$ | tannaqstvaShTAq tadu# ciqtrA vica#ShTAm | tannakSha#traM BUriqdA a#stuq mahya$m | tanna#H praqjAM ~MvIqrava#tI(gm) sanotu | goBi#rnoq aSvaiq-ssama#naktu yaqj~jam | vAqyu rnakSha#tra-maqBye#tiq niShTyA$m | tiqgmaSRuM #go vRuShaqBo roru#vANaH | saqmIqrayaqn Buva#nA mAtaqriSvA$ | apaq dveShA(gm)#si nuda-tAqmarA#tIH | 10 (10)

3.1.1.11
tanno# vAqyastaduq niShTyA# SRuNotu | tannakSha#traM BUriqdA a#stuq mahya$m | tanno# deqvAsoq anu# jAnantuq kAma$m | yathAq tare#ma duriqtAniq viSvA$ | dUqramaq-smacCatra#vo yantu BIqtAH | tadi#ndrAqgnI kRu#NutAqMtad viSA#Ke | tanno# deqvA anu#madantu yaqj~jam | paqScAt puqrastAq -daBa#yanno astu | nakSha#trANAq-madhi#patnIq viSA#Ke | SreShThA#-vindrAqgnI Buva#nasya goqpau | 11 (10)

3.1.1.12
viShU#caq-SSatrU#napaq-bAdha#mAnau | apaqkShudha#-nnudatAqmarA#tim | pUqrNA paqScAduqta pUqrNA puqrastA$t | unma#dhyaqtaH pau$rNamAqsI ji#gAya | tasyAM $ deqvA adhi# saM q~Mvasa#ntaH | uqttaqme nAka# iqha mA#dayantAm | pRuqthvI suqvarcA# yuvaqti-ssaqjoShA$H | pauqrNaqmAqsyuda#gAq-cCoBa#mAnA | AqpyAqya-ya#ntI duriqtAniq viSvA$ | uqruM duhAqM~Myaja#mAnAya yaqj~jam | 12 (10)
(cqtraBA#nuqryaja#mAne dadhAtu haqvirnaqH pAthaqSveto# juShantAqM ceto# mademaq roca#mAnAqmarA#tIrgoqpau yaj~jaM) (A1)

3.1.2 anuvAkaM 2 - yamanakShatrANAM yAjyAnuvAkyAH |
3.1.2.1
RuqddhyAsma# haqvyai rnama#sopaq-sadya# | miqtraM deqvaM mi#traqdheya#nno astu | aqnUqrAqdhAn haqviShA# vaqrddhaya#ntaH | SaqtaM jI#vema SaqradaqssavI#rAH | ciqtraM nakSha#traq-muda#gAt puqrastA$t | aqnUqrAqdhAsaq itiq yad vada#nti | tanmiqtra e#ti paqthiBi# rdevaqyAnai$H | hiqraqNyayaiq rvita#tai-raqntari#kShe | indro$ jyeqShThA manuq nakSha#trameti | yasmi#n vRuqtraM ~MvRu#traq tUrye# taqtAra# | 13 (10)

3.1.2.2
tasmi#n vaqya-maqmRutaqM duhA#nAH | kShudha#ntaremaq duri#tiqM duri#ShTim | puqraqndaqrAya# vRuShaqBAya# dhRuqShNave$ | aShA#DhAyaq saha#mAnAya mIqDhuShe$ | indrA#ya jyeqShThA madhu#maqdduhA#nA | uqruM kRu#Notuq yaja#mAnAya loqkam | mUlaM # praqjAM ~MvIqrava#tIM ~Mvideya | parA$cyetuq niRu#tiH parAqcA | goBiq rnakSha#traM paqSuBiq-ssama#ktam | aha# rBUyAq-dyaja#mAnAyaq mahya$m | 14 (10)

3.1.2.3
aha#rno aqdya su#viqte da#dhAtu | mUlaqM nakSha#traqmitiq yad vada#nti | parA#cIM ~MvAqcA nir.Ru#tiM nudAmi | SiqvaM praqjAyai# Siqvama#stuq mahya$m | yA diqvyA ApaqH paya#sA saM baBUqvuH | yA aqntari#kSha uqta pArtthi#vIqryAH | yAsA#maShAqDhA a#nuqyantiq kAma$m | 
tA naq ApaqSSa(gg) syoqnA Ba#vantu | yAScaq kUpyAq yASca# nAqdyA$-ssamuqdriyA$H | yASca# vaiSaqntIruqta prA#saqcIryAH | 15 (10)

3.1.2.4
yAsA#maShAqDhA madhu# BaqkShaya#nti | tA naq ApaqH Sa(gg) syoqnA Ba#vantu | tannoq viSveq upa# SRuNvantu deqvAH | tada#ShAqDhA aqBisaM ~Mya#ntu yaqj~jam | tannakSha#traM prathatAM paqSuBya#H | kRuqShi rvRuqShTi ryaja#mAnAya kalpatAm | SuqBrAH kaqnyA# yuvaqtaya#-ssuqpeSa#saH | kaqrmaqkRuta#-ssuqkRuto# vIqryA#vatIH | viSvA$n deqvAn haqviShA# vaqrdhaya#ntIH | aqShAqDhAH kAmaq mupa#yAntu yaqj~jam | 16 (10)

3.1.2.5
yasmiqn brahmAq&Byaja#yaqth sarva#meqtat | aqmu~jca# loqka miqdamU#caq sarva$m | tannoq nakSha#tra-maBiqjid viqjitya# | Sriya#M dadhAqtva-hRu#NIyamAnam | uqBau loqkau brahma#NAq sa~jji#teqmau | tannoq nakSha#tra-maBiqjid vica#ShTAm | tasmi#n vaqyaM pRuta#nAqssaM ja#yema | tanno# deqvAsoq anu#jAnantuq kAma$m | SRuqNvanti# SroqNA-maqmRuta#sya goqpAm | puNyA#masyAq upa#SRuNomiq vAca$m | 17 (10)

3.1.2.6
maqhIM deqvIM ~MviShNu#patnI majUqryAm | praqtIcI# menA(gm) haqviShA# yajAmaH | treqdhA viShNu#-rurugAqyo vica#krame | maqhIM divaM # pRuthiqvI-maqntari#kSham | tacCroqNaitiq Srava#-iqcCamA#nA | puNyaq(gg)q SlokaqM ~Myaja#mAnAya kRuNvaqtI | aqShTau deqvA vasa#vassoqmyAsa#H | cata#sro deqvI raqjarAqH Sravi#ShThAH | te yaqj~jaM pA$ntuq raja#saH paqrastA$t | saqMva~MqthsaqrINa#-maqmRuta(gg)# svaqsti | 18 (10)

3.1.2.7
yaqj~jaM na#H pAntuq vasa#vaH puqrastA$t | daqkShiqNaqto#-&Biya#ntuq Sravi#ShThAH | puNyaqnnakSha#tramaqBi saM~Mvi#SAma | mA noq arA#ti-raqGaSaq(gm)q sA&gann# | kShaqtrasyaq rAjAq varu#No&dhirAqjaH | nakSha#trANA(gm) SaqtaBi#Shaqg vasi#ShThaH | tau deqveBya#H kRuNuto dIqrGamAyu#H | Saqta(gm) saqhasrA# BeShaqjAni# dhattaH | yaqj~jannoq rAjAq varu#Naq upa#yAtu | tannoq viSve# aqBi sa~Mya#ntu deqvAH | 19 (10)

3.1.2.8
tannoq nakSha#tra(gm) SaqtaBi#Shag juShAqNam | dIqrGamAyuqH prati#rad BeShaqjAni# | aqja eka#pAq duda#gAt puqrastA$t | viSvA# BUqtAni# pratiq moda#mAnaH | tasya# deqvAH pra#saqvaM ~Mya#ntiq sarve$ | proqShThaqpaqdAso# aqmRuta#sya goqpAH | viqBrAja#mAna-ssamidhAq na uqgraH | A&ntari#kSha-maruhaqda-gaqndyAm | ta(gm) sUrya#M deqva-maqjameka#pAdam | proqShThaqpaqdAsoq anu#yantiq sarve$ | 20 (10)

3.1.2.9
ahi# rbuqddhniyaqH pratha#mAna eti | SreShTho# deqvAnA#muqta mAnu#ShANAm | taM brA$hmaqNA-sso#maqpA-ssoqmyAsa#H | proqShThaqpaqdAso# aqBira#kShantiq sarve$ | caqtvAraq eka#maqBi karma# deqvAH | proqShThaqpaqdAsaq itiq yAn vada#nti | te buqddhaniyaM # pariqShadya# stuqvanta#H | ahi(gm)# rakShantiq nama#sopaq sadya# | pUqShA reqvatyanve#tiq panthA$m | puqShTiqpatI# paSuqpA vAja#bastyau | 21 (10)

3.1.2.10
iqmAni# haqvyA praya#tA juShAqNA | suqgairnoq yAnaiqrupa#yAtAM ~Myaqj~jam | kShuqdrAn paqSUn ra#kShatu reqvatI# naH | gAvo# noq aSvAq(gm)q anve#tu pUqShA | annaq(gm)q rakSha#ntau bahuqqdhA virU#pam | vAja(gm)# sanutAqM ~Myaja#mAnAya yaqj~jam | tadaqSvinA#-vaSvaqyujo-pa#yAtAm | SuBaq~ggami#ShThau suqyame#BiqraSvai$H | svannakSha#tra(gm) haqviShAq yaja#ntau | madhvAq-saM pRu#ktauq yaju#ShAq sama#ktau | 22 (10)

3.1.2.11
yau deqvAnA$M BiqShajau# havyavAqhau | viSva#sya dUqtA-vaqmRuta#sya goqpau | tau nakSha#traM -jujuShAqNo-pa#yAtAm | namoq&SviByAM $ kRuNumo-&SvaqyugByA$m | apa# pAqpmAnaqM Bara#NI rBarantu | tad yaqmo rAjAq Baga#vAqn vica#ShTAm | loqkasyaq rAjA# mahaqto maqhAn hi | suqgannaqH panthAqmaBa#yaM kRuNotu | yasmiqn nakSha#tre yaqma etiq rAjA$ | yasmi#nnena-maqByaShiM #canta deqvAH | tada#sya ciqtra(gm) haqviShA# yajAma | apa# pAqpmAnaqM Bara#NIr Barantu | niqveSa#nI yatte# deqvA ada#dhuH | 23 (13)
(taqtAraq mahye#M prasaqcIryA yA#ntu yaqj~jaM vAva(gg)# svaqsti deqvA anu# yantiq sarveq vAja#svyauq sama#ktau deqvAstrINi# ca) (A2)

3.1.3 anuvAkaM 3 - cAndramasAdInAM saptanAmiShTInAM yAjyAnuvAkyAH |
3.1.3.1
navo# navo Bavatiq jAya#mAqnoq yamA#diqtyA aq(gm)qSumA$pyAqyaya#ntiq | ye virU#peq sama#nasA saM qvya~Mya#ntI | saqmAqnaM tantuM # paritA-taqnAte$ | viqBU praqBU a#nuqBU viqSvato# huve | te noq nakSha#treq havaqmAga#metam | vaqyaM deqvI brahma#NA saMvi~MdAqnAH | suqratnA#so deqvavI#tiqM da#dhAnAH | aqhoqrAqtre haqviShA# vaqrddhaya#ntaH | ati# pAqpmAnaq-mati#muktyA gamema | pratyu#va dRuSyAyaqtI | 24 (10)

3.1.3.2
vyuqcCantI# duhiqtA diqvaH | aqpo maqhI vRu#Nuteq cakShu#ShA | tamoq jyoti#Sh-kRuNoti sUqnarI$ | uduq striyA$ssacateq sUrya#H | sa cA# uqdyannakSha#tra marciqmat | ta vedu#Shoq vyuShiq sUrya#sya ca | saM Baqktena# gamemahi | tannoq nakSha#tra marciqmat | BAqnuqmatteja# uqcCara#t | upa# yaqj~ja-miqhAga#mat | 25 (10)

3.1.3.3
pra nakSha#trAya deqvAya# | indrAq yendu(gm)# havAmahe | sa na# ssaviqtA su#vath saqnim | puqShTiqdAM ~MvIqrava#ttamam | uduqtyaM ciqtram | adi#tirna uruShyaq-tu maqhImUqShu mAqtara$m | iqdaM ~MviShNuqH pratadviShNu#H | aqgni rmUqrdhA Buva#H | anu# noq&dyAnu#mati ranvida#numateq tvam | haqvyaqvAhaq(gg)q svi#ShTam | 26 (10)
(Aqyaqtya#gamaqthsvi#ShTam) (A3)

3.1.4 anuvAkaM 4 - deva nakShatreShTibrAhmaNam |
3.1.4.1
aqgnirvA a#kAmayata | aqnnAqdo deqvAnA(gm)# syAqmiti# | sa eqtamaqgnayeq kRutti#kAByaH puroqDASa#-maqShTAka#pAlaqM nira#vapat |
tatoq vai so#&nnAqdo deqvAnA#maBavat | aqgnirvai deqvAnA#mannAqdaH | yathA# haq vA aqgnirdeqvanA#-mannAqdaH | eqva(gm) haq vA eqSha ma#nuqShyA#NAM Bavati | ya eqtena# haqviShAq yaja#te | ya u# caina deqvaM ~Mveda# | so&tra# juhoti | aqgnayeq svAhA#q kRutti#kAByaqH svAhA## | 
aqmbAyaiq svAhA## duqlAyaiq svAhA## | niqtaqtnyai svAhA#q &Braya#ntyaiq svAhA## | meqGaya#ntyaiq svAhA## vaqrShaya#ntyaiq svAhA## |
cuqpuqNIkA#yaiq svAheti# | 27 (15)

3.1.4.2
praqjApa#tiH praqjA a#sRujata | tA a#smAthsRuqShTAH parA#cIrAyann | tAsA(gm)# rohiqNI-maqBya#dhyAyat | so#&kAmayata | upaqmA ??va#rteta  | same#nayA gacCeqyeti# | sa eqtaM praqjApa#taye rohiqNyai caqruM nira#vapat | tatoq vai sA tamuqpAva#rtata | same#nayA gacCata  | upa# haq vA e#naM priqyamAva#rtate | saM priqyeNa# gacCate | ya eqtena# haqviShAq yaja#te | ya u# caina deqvaM ~Mveda# | so&tra# juhoti | praqjApa#tayeq svAhA## rohiqNyai svAhA## | roca#mAnAyaiq svAhA## praqjAByaqH svAheti# | 28 (16)

3.1.4.3
somoq vA a#kAmayata | oSha#dhInA(gm) rAqjyamaqBi-ja#yeyaqmiti# | sa eqta(gm) somA#ya mRugaSIqr.ShAya# SyAmAqkaM caqruM paya#siq nira#vapat | tatoq vai sa oSha#dhInA(gm) rAqjyamaqBya#jayat | saqmAqnAnA(gm)# haq vai rAqjyamaqBija#yati | ya eqtena# haqviShAq yaja#te | ya u# caina deqvaM ~Mveda# | so&tra#juhoti | somA#yaq svAhA## mRugaSIqr.ShAyaq svAhA## | iqnvaqkAByaqH svAhauSha#dhIByaqH svAhA## |
rAqjyAyaq svAhA#q &Biji#tyaiq svAheti# | 29 (11)

3.1.4.4
ruqdro vA a#kAmayata | paqSuqmAnthsyAqmiti# | sa eqta(gm) ruqdrAyAqrdrAyaiq praiyya#~ggavaM caqruM paya#siq nira#vapat | tatoq vai sa pa#SuqmAna#Bavat | paqSuqmAn haq vai Ba#vati | ya eqtena# haqviShAq yaja#te | ya u# caina deqvaM ~Mveda# | so&tra# juhoti | ruqdrAyaq svAhA#q &&rdrAyaiq svAhA## | pinva#mAnAyaiq svAhA## paqSuByaqH svAheti# | 30 (10)

3.1.4.5
RuqkShA vA iqyama#loqmakA# &&sIt | sA &kA#mayata | oSha#dhIBiqr-vanaqspati#BiqH prajA#yeqyeti# | saitamadi#tyaiq puna#rvasuByAM caqruM nira#vapat | 
tatoq vA iqyamoSha#dhIBiqr-vanaqspati#BiqH prAjA#yata | prajA#yate haq vai praqjayA# paqSuBi#H | ya eqtena# haqviShAq yaja#te | ya u# caina deqvaM ~Mveda# | so&tra# juhoti | adi#tyaiq svAhA#q puna#rvasuByAm |  svAhA# &&BU#tyaiq svAhA#q prajA#tyaiq svAheti# | 31 (11)

3.1.4.6
bRuhaqspatiqrvA a#kAmayata | braqhmaqvaqrcaqsI syAqmiti# | sa eqtaM bRuhaqspata#ye tiqShyA#ya naivAqraM caqruM paya#siq nira#vapat | tatoq vai sa bra#hmavarcaqsya#Bavat | braqhmaqvaqrcaqsI haq vai Ba#vati | ya eqtena# haqviShAq yaja#te | ya u# caina deqvaM ~Mveda# | so&tra# juhoti | bRuhaqspata#yeq svAhA## tiqShyA#yaq svahA$ | braqhmaqvaqrcaqsAyaq svAheti# | 32 (10)
 
3.1.4.7
deqvAqsuqrAH saM ~Mya#ttA Asann | te deqvAH saqrpeBya# ASreqShAByaq Ajye# karaqmBaM nira#vapann | taneqtABi#reqva deqvatA#-BiqrupA#nayann | 
eqtABi#rhaq vai deqvatA#Bir-dviqShantaqM BrAtRu#vyaq-mupa#nayati | ya eqtena# haqviShAq yaja#te | ya u# caina deqvaM ~Mveda# | 
so&tra# juhoti | saqrpeByaqH svAhA##&&SreqShAByaqH svAhA## | daqndaqSUke#ByaqH svAheti# | 33 (9)

3.1.4.8
piqtaroq vA a#kAmayanta | piqtRuqloqka Ru#dhnuqyAqmeti# | ta eqtaM piqtRuByo# maqGABya#H puroqDASaq(gm)q ShaTka#pAlaqM nira#vapann | tatoq vai te pi#tRuloqka A#rdhnuvann | piqtRuqloqke haq vA Ru#dhnoti | ya eqtena# haqviShAq yaja#te | ya u# caina deqvaM ~Mveda# | so&tra# juhoti |
piqtRuByaqH svAhA## maqGABya#H svAhA## &naqGAByaqH svAhA## &gaqdABya#H | svAhA## &rundhaqtIByaqH svAheti# | 34 (11)

3.1.4.9
aqryaqmA vA a#kAmayata | paqSuqmAnthsyAqmiti# | sa eqtama#ryaqmNe Palgu#nIByAM caqruM nira#vapat | tatoq vai sa pa#SuqmAna#Bavat | paqSuqmAn haq vai Ba#vati | ya eqtena# haqviShAq yaja#te | ya u# caina deqvaM ~Mveda# | so&tra# juhoti | aqryaqmNe svAhA#q Palgu#nIByAq(gm)q svAhA## |
paqSuByaqH svAheti# | 35 (10)

3.1.4.10
Bagoq vA a#kAmayata | BaqgI SreqShThI deqvAnA(gm)# syAqmiti# | sa eqtaM BagA#yaq Palgu#nIByAM caqruM nira#vapat | tatoq vai sa BaqgI SreqShThI deqvAnA#maBavat | BaqgI haq vai SreqShThI sa#mAqnAnA#M Bavati | ya eqtena# haqviShAq yaja#te | ya u# caina deqvaM ~Mveda# | so&tra#juhoti | BagA#yaq svAhA#q Palgu#nIByAq(gm)q svAhA## | SraiShThyA#yaq svAheti# | 36 (10)

3.1.4.11
saqviqtA vA a#kAmayata | Sranme# deqvA dadhI#rann | saqviqtA syAqmiti# | sa eqta(gm) sa#viqtre hastA#ya puroqDASaqM dvAda#SakapAlaqM nira#vapadASUqnAM ~MvrI#hIqNAm | tatoq vai tasmaiq SraddeqvA ada#dhata | saqviqtA &Ba#vat | Sraddhaq vA a#smai manuqShyA# dadhate |
saqviqtA sa#mAqnAnA#M Bavati | ya eqtena# haqviShAq yaja#te | ya u# caina deqvaM ~Mveda# | so&tra# juhoti | saqviqtre svAhA#q hastA#ya svAhA## dadaqte  svAhA## pRuNaqte  | svAhA## praqyacCa#teq svAhA## pratigRuBNaqte svAheti# | 37 (14)

3.1.4.12
tvaShTAq vA a#kAmayata | ciqtraM praqjAM ~Mvi#ndeqyeti# | sa eqtaM tvaShTre# ciqtrAyai# puroqDASa#maqShTAka#pAlaqM nira#vapat | 
tatoq vai sa ciqtraM praqjAma#vindata | ciqtra(gm) haq vai praqjAM ~Mvi#ndate | ya eqtena# haqviShAq yaja#te | ya u# caina deqvaM ~Mveda# | 
so&tra# juhoti | tvaShTreq svAhA## ciqtrAyaiq svAhA## | caitrA#yaq svAhA## praqjAyaiq svAheti# | 38 (10)

3.1.4.13
vAqyurvA a#kAmayata | kAqmaqcAra#meqShu loqkeShvaqBija#yeyaqmiti# | sa eqtadvAqyaveq niShTyA#yai gRuqShTyai duqgdhaM payoq nira#vapat | 
tatoq vai sa kA#maqcAra#meqShu loqkeShvaqBya#jayat | kAqmaqcAra(gm)# haq vA eqShu loqkeShvaqBija#yati | ya eqtena# haqviShAq yaja#te | ya u# caina deqvaM ~Mveda# | so&tra# juhoti | vAqyaveq svAhA#q niShTyA#yaiq svAhA## | kAqmaqcArA#yaq svAhA#q &Biji#tyaiq svAheti# | 39 (10)

3.1.4.14
iqndrAqgnI vA a#kAmayetAm | SraiShThya#M deqvAnA#-maqBija#yeqveti# | tAveqtami#ndrAqgniByAqM ~MviSA#KAByAM puroqDASaqmekA#-daSakapAlaqM nira#vapatAm | tatoq vai tau SraiShThya#M deqvAnA#-maqBya#jayatAm | SraiShThya(gm)# haq vai sa#mAqnAnA#maqBija#yati | 
ya eqtena# haqviShAq yaja#te | ya u# caina deqvaM ~Mveda# | so&tra# juhoti | iqndrAqgniByAq(gm)q svAhA#q viSA#KAByAq(gm)q svAhA## |
SraiShThyA#yaq svAhA#q &Biji#tyaiq svAheti# | 40 (10)

3.1.4.15
athaiqtat-pau#rNamAqsyA AjyaqM nirva#pati | kAmoq vai pau#rNamAqsI | kAmaq Ajya$m | kAme#naiqva kAmaq(gm)q sama#rdhayati | kShiqprame#naq(gm)q sa kAmaq upa#namati | yenaq kAme#naq yaja#te | so&tra# juhoti | pauqrNaqmAqsyai svAhA#q kAmA#yaq svAhA# &&ga#tyaiq svAheti# | 41 (8)

***********(A4)  as in page 893 of sayayna XXXXXXXXXXXX

3.1.5 anuvAkaM 5 - yamanakShatreShTibrAhmaNam | 
3.1.5.1
miqtro vA a#kAmayata | miqtraqdheya#meqShu loqkeShvaqBi ja#yeyaqmiti# | sa eqtaM miqtrAyA#nUrAqdheBya#ScaqruM nira#vapat | tatoq vai sa mi#traqdheya#meqShu loqkeShvaqBya#jayat | miqtraqdheya(gm)# haq vA eqShu loqkeShvaqBija#yati | ya eqtena# haqviShAq yaja#te | ya u# caina deqvaM ~Mveda# | so&tra# juhoti | miqtrAyaq svAhA## &nUrAqdheByaqH svAhA## | miqtraqdheyA#yaq svAhA#q &Biji#tyaiq svAheti# | 42 (10)

3.1.5.2
indroq vA a#kAmayata | jyaiShThya(gm)# devAnA-maBijayeyamiti | sa etamindrAya jyeShThAyai puroDASamekA-daSakapAlaM niravapanmahA-vrIhINAm |
tato vai sa jyaiShThyaM devAnAmaByajayat | jyaiShThya(gm)# haq vai sa#mAqnAnA#-maqBija#yati | ya eqtena# haqviShAq yaja#te | ya u# cainadeqvaM ~Mveda# | 
so&tra# juhoti | indrA#yaq svAhA## jyeqShThAyaiq svAhA## | jyaiShThyA#yaq svAhA#q &Biji#tyaiq svAheti# | 43 (10)

3.1.5.3
praqjApa#tiqrvA a#kAmayata | mUla#M praqjAM ~Mvi#ndeqyeti# | sa eqtaM praqjApa#tayeq mUlA#ya caqruM nira#vapat | tatoq vai sa mUla#M praqjAma#vindata | mUla(gm)# haq vai praqjAM ~Mvi#ndate | ya eqtena# haqviShAq yaja#te | ya u# caina deqvaM ~Mveda# | so&tra# juhoti | praqjApa#tayeq svAhA#q mUlA#yaq svAhA## | praqjAyaiq svAheti# | 44 (10)

3.1.5.4
Apoq vA a#kAmayanta | saqmuqdraM kAma#maqBija#yeqmeti# | tA eqtamaqdByo#&ShAqDhABya#ScaqruM nira#vapann | tatoq vai tAssa#muqdraM kAma#maqBya#jayann | saqmuqdra(gm) haq vai kAma#maqBija#yati | ya eqtena# haqviShAq yaja#te | ya u# caina deqvaM ~Mveda# | so&tra# juhoti | aqdByaH svAhA## &ShAqDhAByaqH svAhA## | saqmuqdrAyaq svAhA#q kAmA#yaq svAhA## | aqBiji#tyaiq svAheti# | 45 (11)

3.1.5.5
viSveq vai deqvA a#kAmayanta | aqnaqpaqjaqyyaM ja#yeqmeti# | ta eqtaM ~MviSve#Byo deqveByo#&ShAqDhABya#ScaqruM nira#vapann | tatoq vai te#&napajaqyya-ma#jayann | aqnaqpaqjaqyya(gm) haq vai ja#yati | ya eqtena# haqviShAq yaja#te | ya u# caina deqvaM ~Mveda# | so&tra# juhoti????(hojuti) | viSve#Byo deqveByaqH svAhA## &ShAqDhAByaqH svAhA## | aqnaqpaqjaqyyAyaq svAhA#q jityaiq svAheti# | 46 (10)

3.1.5.6
brahmaq vA a#kAmaya  | braqhmaqloqkamaqBija#yeyaqmiti# | tadeqtaM brahma#Ne&Biqjite# caqruM nira#vapat | tatoq vai tadbra#hmaloqkamaqBya#jayat |
braqhmaqloqka(gm) haq vA aqBija#yati | ya eqtena# haqviShAq yaja#te | ya u# caina deqvaM ~Mveda# | so&tra# juhoti | brahma#Neq svAhA## &Biqjiteq svAhA## | braqhmaqloqkAyaq svAhA#q &Biji#tyaiq svAheti# | 47 (10)

3.1.5.7
viShNuqrvA a#kAmayata | puNyaq(gg)q Sloka(gm)# SRuNvIya | na mA# pAqpI kI#rtirAga#cCeqditi# | sa eqtaM ~MviShNa#ve SroqNAyai# puroqDASa#M trikapAqlaM nira#vapat | tatoq vai sa puNyaq(gg)q Sloka#ma SRuNuta | naina#M pAqpI kIqrtirA ga#cCat | puNya(gm)# haq vai Sloka(gm)# SRuNute |
naina#M pAqpI kIqrtirA ga#cCati | ya eqtena# haqviShAq yaja#te | ya u# caina deqvaM ~Mveda# | so&tra# juhoti | viShNa#veq svAhA## SroqNAyaiq svAhA## | 
SlokA#yaq svAhA## SruqtAyaq svAheti# | 48 (10)

3.1.5.8
vasa#voq vA a#kAmayanta | agra#M deqvatA#nAqM parI#yAqmeti# | ta eqtaM ~Mvasu#ByaqH Sravi#ShThAByaH puroqDASa#maqShTAka#pAlaqM nira#vapann | tatoq vai te&gra#M deqvatA#nAqM paryA#yann | agra(gm)# haq vai sa#mAqnAnAqM parye#ti | ya eqtena# haqviShAq yaja#te | ya u# caina deqvaM ~Mveda# | so&tra# juhoti | vasu#ByaqH svAhA#q Sravi#ShThAByaqH svAhA## | agrA#yaq svAhA#q parI#tyaiq svAheti# | 49 (10)

3.1.5.9
indroq vA a#kAmayata | dRuqDho &Si#thilaH syAqmiti# | sa eqtaM ~Mvaru#NAya SaqtaBi#Shaje BeShaqjeBya#H puroqDASaqM daSa#kapAlaqM nira#vapat-kRuqShNAnA#M ~MvrIhIqNAm | tatoq vai sa dRuqDho&Si#thilo&Bavat | dRuqDho haq vA aSi#thilo Bavati | ya eqtena# haqviShAq yaja#te | ya u# cainadeqvaM ~Mveda# | so&tra juhoti | varu#NAyaq svAhA## SaqtaBi#Shajeq svAhA## | BeqShaqjeByaqH svAheti# | 50 (10)

3.1.5.10
aqjo vA eka#pAdakAmayata | teqjaqsvI bra#hmavarcaqsI syAqmiti# | sa eqtamaqjAyaika#pade proShThapaqdeBya#ScaqruM nira#vapat | tatoq vai sa te#jaqsvI bra#hmavarcaqsya# Bavat | teqjaqsvI haq vai bra#hmavarcaqsI Ba#vati | ya eqtena# haqviShAq yaja#te | ya u# cainadeqvaM~M veda# | so&tra# juhoti | 
aqjAyaika#padeq svAhA## proShThapaqdeByaqH svAhA$ | teja#seq svAhA# brahmavarcaqsAyaq svAheti# | 51 (10)

3.1.5.11
ahiqrvai buqdhniyo#&kAmayata | iqmAM pra#tiqShThAM ~Mvi#ndeqyeti# | sa eqtamaha#ye buqdhniyA#ya proShThapaqdeBya#H puroqDASaqM BUmi#kapAlaqM nira#vapat | tatoq vai sa iqmAM pra#tiqShThA-ma#vindata | iqmA(gm) haqvai pra#tiqShThAM ~Mvi#ndate | ya eqtena# haqviShAq yaja#te | ya u# cainadeqvaM~Mveda# | so&tra# juhoti | aha#ye buqdhniyA#yaq svAhA# proShThapaqdeByaqH svAhA$ | praqtiqShThAyaiq svAheti# | 52 (10)

3.1.5.12
pUqShA vA a#kAmayata | paqSuqmAnthsyAqmiti# | sa eqtaM pUqShNe reqvatyai# caqruM nira#vapat | tatoq vai sa pa#SuqmAna#Bavat | paqSuqmAn haq vai Ba#vati | ya eqtena# haqviShAq yaja#te | ya u# cainadeqvaM~Mveda# | so&tra# juhoti | pUqShNe svAhA# reqvatyaiq svAhA$ | paqSuByaqH svAheti# | 53 (10)

3.1.5.13
aqSvinauq vA a#kAmayetAm | SroqtraqsvinAq-vaba#dhirau syAqveti# | taveqtamaqSviByA#-maSvaqyugByA#M puroqDASa#M dvikapAqlaM 
nira#vapatAm | tatoq vai tau Sro#traqsvinAq-vaba#dhirA-vaBavatAm | SroqtraqsvI haq vA aba#dhiro Bavati | ya etena haviShA yaja#te | ya u# cainadeqvaM~Mveda# | so&trajuhoti | aqSviByAq(gm)q svAhA#&SvaqyugByAq(gm)q svAhA$ | SrotrA#yaq svAhAq Srutyaiq svAheti# | 54 (10)

3.1.5.14
yamo vA a#kAmayata | pitRuNA(gm) rAjyamaBijayeyamiti | sa etaM ~MyamAyA &paBaraNIByaScaruM niravapat | tato vai sa pitRuNA(gm) rAjyamaByajayat | samAnAnA(gm) ha vai rAjyamaBijayati | ya etena haviShA yaja#te | ya u# cainadeqvaM~Mveda# | so&trajuhoti | yamAya svAhA# &paBaraNIByaH svAhA$ | rAjyAya svAhA## &BijityaisvAheti | 55 (10)

3.1.5.15
athaitada-mAvAsyAqyA AjyaM nirvapati | kAmo vA amAvAsyA | kAma Ajyam | kAmenaiva kAma(gm) samardhayati | kShipramena(gm) sa kAma upanamati |
yena kAmena yaja#te | so&trajuhoti | amAvAsyAyai svAhA# kAmAya svAhA# &&gatyai svAheti | 56 (8) 
***********(A5)  in page 901 of sayayna XXXXXXXXXXXX

3.1.6 anuvAkaM 6 - cAndramasAdIShTibrAhmaNam |
3.1.6.1
caqndramAq vA a#kAmayata | aqhorAqtrA-na#rdhamAqsA-nmAsA#-nRuqtUnth-sa#Mvathsaqra-mAqptvA | caqndrama#saH sAyu#jya(gm) saloqkatA#-mApnuyAqmiti# | sa eqtaM caqndrama#se pratIqdRuSyA#yai puroqDASaqM pa~jca#daSakapAlaqM nira#vapat | tatoq vai so#&horAqtrA-na#rdhamAqsAn-mAsA#-nRuqtUnthsa#M ~Mvathsaqra-mAqptvA | caqndrama#saqH sAyu#jya(gm) saloqkatA#mApnot | aqhoqrAqtrAn haq vA a#rdhamAsAn mAsA#nRuqtUnth-
sa#M ~MvathsaqramAqptvA | caqndrama#saqH sAyu#jya(gm) saloqkatA#mApnoti | ya eqtena# haqviShAq yaja#te | ya u# cainadeqvaM~Mveda# | so&tra# juhoti | caqndrama#seq svAhA# pratIqdRuSyA#yaiq svAhA$ | aqhoqrAqtreByaqH svAhA# &rdhamAqseByaqH svAhA$ | mAse#ByaqH svAhAqrtuByaqH svAhA$ | saqM ~MvaqthsaqrAyaq svAheti# | 57 (10)

3.1.6.2
aqhoqrAqtre vA a#kAmayetAm | atya#horAqtre mu#cyevahi | na nA#vahorAqtre A#pnuyAtAqmiti# | te eqtama#horAqtrAByA#M caqruM nira#vapatAm | dvayAnA#M ~MvrIhIqNAm | SuqklAnA#M ca kRuqShNAnA#M ca | saqvAqtyorduqgdhe | SveqtAyai# ca kRuqShNAyai# ca | tatoq vai te atya#horAqtre a#mucyete | naine# ahorAqtreA#pnutAm | ati# haq vA a#horAqtre mu#cyate | naina#mahorAqtre A#pnutaH | ya eqtena# haqviShAq yaja#te | ya u# cainadeqvaM~Mveda# |
so&tra# juhoti | ahneq svAhAq rAtri#yaiq svAhA$ | ati#muktyaiq svAheti# | 58 (10)

3.1.6.3
uqShA vA a#kAmayata | priqyA &&diqtyasya# suqBagA# syAqmiti# | saitamuqShase# caqruM nira#vapat | tatoq vai sA priqyA &&diqtyasya# suqBagA# &Bavat | 
priqyo haq vai sa#mAqnAnA(gm)# suqBago# Bavati | ya eqtena# haqviShAq yaja#te | ya u# cainadeqvaM~Mveda# | so&tra# juhoti | uqShaseq svAhAq vyu#ShTyaiq svAhA$ | vyUqShuShyaiq svAhA# vyuqcCantyaiq svAhA$ | vyu#ShTAyaiq svAheti# | 59 (10)

3.1.6.4
athaiqtasmaiq nakSha#trAya caqruM nirva#pati | yathAq tvaM deqvAnAqmasi# | eqvamaqhaM ma#nuqShyA#NAM BUyAsaqmiti# | yathA# haq vA eqtaddeqvAnA$m | eqva(gm) haq vA eqSha ma#nuqShyA#NAM Bavati | ya eqtena# haqviShAq yaja#te | ya u# cainadeqvaM~Mveda# | so&tra# juhoti | nakSha#trAyaq svAho#deShyaqte svAhA$ | uqdyaqte svAhodi#tAyaq svAhA$ | hara#seq svAhAq Bara#seq svAhA$ | BrAja#seq svAhAq teja#seq svAhA$ | tapa#seq svAhA# brahmavarcaqsAyaq svAheti# | 60 (10)

3.1.6.5
sUryoq vA a#kAmayata | nakSha#trANAM pratiqShThA syAqmiti# | sa eqta(gm) sUryA#yaq nakSha#treByaScaqruM nira#vapat | tatoq vai sa nakSha#trANAM pratiqShThA &Ba#vat | praqtiqShThA haq vai sa#mAqnAnA#M Bavati | ya eqtena# haqviShAq yaja#te | ya u# cainadeqvaM~Mveda# | so&tra# juhoti | sUryA#yaq svAhAq nakSha#treByaqH svAhA$ | praqtiqShThAyaiq svAheti# | 61 (10)

3.1.6.6
athaiqtamadi#tyai caqruM nirvaqpati | iqyaM ~MvA adi#tiH | aqsyAmeqva prati#tiShThati | so&tra# juhoti | adi#tyaiq svAhA# pratiqShThAyaiq svAheti# | 62 (10)

3.1.6.7
athaiqtaM ~MviShNa#ve caqruM nirva#pati | yaqj~jo vai viShNu#H | yaqj~ja eqvAntaqtaH prati# tiShThati | so&tra# juhoti | viShNa#veq svAhA# yaqj~jAyaq svAhA$ | 
praqtiqShThAyaiq svAheti# | 63 (6)
(aqgnirna# RuqdhyAsmaq navo#navoq&gnirmiqtraScaqndramAqShShaT) (A6)

aqgnirnaqstanno# vAqyurahi#rbUqdhniya# RuqkShA vA iqyamathaiqtatpau#rNamAqsyA aqjo vA eka#pAqthsUryaqstriSha#ShTiH | 63

aqgnirna#H pratiqShThAyaiq svAheti# |

hari#H oM | SrIkRuShNArpaNamastu.

aqgniH pa~jca#daSa praqjApa#tiqShShoDa#Saq somaq ekA#daSa ruqdro daSaqrkShaikA#daSaq bRuhaqspatiqrdaSa# devAsuqrA
nava# piqtaraq ekA#daSAryaqmA Bagoq daSa#daSa saviqtA catu#rdaSaqtvaShTA# vAqyuri#ndrAqgnI daSa#daqSAthaiqtatpau#rNamAqsyA
aqShTau pa~jca#daSa | miqtra indra#H praqjApa#tiqrdaSa#daqSApaq indroq&jo&hiqrvai buqdhniya#H puqShA&Svinai# yaqmo 
daSa#daqSAthaiqtada#mAvAqsyA#yA aqShTau pa~jca#daSa |

caqndramAqH pa~jca#daSAhorAqtre saqptada#SoqShA ekA#daqSAthaiqtasmaiq nakSha#ttAyaq trayo#daSaq sUryoq
daSAthaiqtamadi#tyaiq pa~jcAthaiqtaM viShNa#veqShaTthsaqpta |

saqviqtA&&SUqnAM vrI#hIqNAmindro# maqhAvrI#hINAqmindra#H kRuqShNAno#M vrihIqNAma#horAqtre dvaqyAnA#M vrIhIqNAm |
piqtaraqShShaTka#pAla(gm) saviqtA dvAda#SakapAlamindrAqgnI ekA#daSakapAlaqmindraq ekA#daSakapAlaqmindroq daSa#kapAlaqM
viShNu#strikapAqlamahiqrBUmi#kapAlamaqSvinau# dvikapAqlaM caqndramAqH pa~jca#daSakapAlamaqgniratvaShTAq
vasa#voq&ShTAka#pAlamaqnyatra# caqrum | ruqdro#&ryaqmA pUqShA pa#SuqmAnthsyAq(gm)q somo# ruqdro bRuhaqspatiqH paya#si
vAqyuH payaqssomo# vAqyuri#ndrAqgnI miqtra indraq Apoq brahma# yaqmo#&Biji#tyaiq tvaShTA# praqjApa#tiH praqjAyai#
paurNamAqsyA a#mAvAqsyA#yAq Aga#tyaiq viSveq jityA# aqSvinauq Srutyai$ | brahmaq tadeqtaM viShNuqssa eqtaM 
vAqyussaeqtadApaqstAH | piqtaroq viSveq vasa#vo&kAmayantaq metiq ta eqtaM nira#vapann | Apo#&kAmayantaq metiq ta eqtaM nira#vapann | 
iqndrAqgnI aqSvinA#vakAmayetAqM vetiq tAveqtaM nira#vapadAm | aqhoqrAqtre vA a#kAmayetAqmitiq
te eqtaM nira#vapatAm | aqnyatrA#kAmayataqmitiq sa eqtaM nira#vapat | iqndrAqgnI SraiShThyaqmindroq jyaiShThyaqmindroq dRuqDhaH | AhiqssUryo&di#tyaiq viShNa#ve pratiqShThAyai$ | somo# yaqmassa#mAqnAnA$m | aqgnirno#
rIriShadaqnyatra#rIriShaH |

| kRuShNa yajurvedIya taittirIya brAhmaNe tRutIyAShTake prathamaH prapAThakaH samAptaH |
----------------------------------------------------------------------------------------------------------------------------------------------
kRuShNa yajurvedIya taittirIya brAhmaNe tRutIyAShTake dvitIyaH prapAThakaH


oM namaH paramAtmane, SrI mahAgaNapataye namaH, SrI guruByo namaH
haqriqH oM

kRuShNa yajurvedIya taittirIya brAhmaNaM 

| kRuShNa yajurvedIya taittirIya brAhmaNe tRutIyAShTakaM |

dvitIyaH prapAThakaH - daSapUrNamAseShTibrAhmaNam

3.2.1 anuvAkaM 1 - vathsApAkaraNam |
3.2.1.1
tRuqtIya# syAmiqto diqvi soma# AsIt | taM gA#yatryA&ha#rat | tasya# paqrNama#cCidyata | tatpaqrNo#&Bavat | tatpaqrNasya# parNaqtvam | brahmaq vai paqrNaH | yatpa#rNaSAqKayA# vaqthsAna#pA kaqroti# | brahma#NaiqvainA#naqpA ka#roti | gAqyaqtro vai paqrNaH | gAqyaqtrAH paqSava#H | 1 (10)

3.2.1.2
tasmAqttrINi#-trINi paqrNasya# palAqSAni# | triqpadA# gAyaqtrI | yatpa#rNaSaqKayAq gAH prAqrpaya#ti | svayaiqvainA# deqvata#yAq prArpa#yati | yaM kAqmaye#tA paqSuH syAqditi# | aqpaqrNAM tasmaiq SuShkA#grAqmAha#ret | aqpaqSureqva Ba#vati | yaM kAqmaye#ta paSuqmAnthsyAqditi# | 
baqhuqpaqrNAM tasmai# bahuSAqKAmAha#ret | paqSuqmanta#-meqvaina#M karoti | 2 (10)

3.2.1.3
yatprAcI#mAqhare#t | deqvaqloqka-maqBija#yet | yaduqdI#cIM manuShyaloqkam | prAcIqmudI#cIqmAha#rati | uqBayo#r loqkayo#-raqBiji#tyai | iqShe tvoqrje tvetyA#ha | iSha#meqvorjaqM yaja#mAne dadhAti | vAqyavaqH sthetyA#ha | vAqyurvA aqntari#kShaqsyAdhya#kShAH | aqntaqriqkShaqdeqvaqtyA#H Kaluq vai paqSava#H | 3 (10)

3.2.1.4
vAqyava# eqvainAqnpari# dadAti | pra vA e#nAneqtadA-ka#roti | yadAha# | vAqyavaqH sthetyu#pAqyavaqH sthetyA#ha | yaja#mAnAyaiqva paqSUnupa#hvayate | 
deqvo va#H saviqtA prArpa#yaqtvityA#haq prasU#tyai | SreShTha#tamAyaq karma#Naq ityA#ha | yaqj~jo hi SreShTha#tamaqM karma# | tasmA# deqvamA#ha | ApyA#yadhvamaGniyA devaBAqgamityA#ha | 4 (10)

3.2.1.5
vaqthseBya#Scaq vA eqtAH puqrA ma#nuqShye#Byaq-ScApyA#yanta | deqveBya# eqvainAq indrAqyApyA#yati | Urja#svatIqH paya#svatIqrityA#ha | Urjaq(gm)qhi paya#H saqmBara#nti | praqjAva#tI-ranamIqvA a#yaqkShmA ityA#haq prajA#tyai | mAva#H steqna  I#Sataq mA &GaSa(gm)#saq ityA#haq guptyai$ | 
ruqdrasya# heqtiH pari# vo vRuNaqktvityA#ha | ruqdrA deqvainA#-strAyate | dhruqvA aqsmin gopa#tau syAta baqhvIrityA#ha | dhruqvA eqvAsmi#n baqhvIH ka#roti | 5 (10)

3.2.1.6
yaja#mAnasya paqSUn pAqhItyA#ha | paqSuqnAM go#pIqthAya# | tasmA#thsAqyaM paqSavaq upa#saqmAva#rtante | ana#dhaH sAdayati | garBA#NAqM dhRutyAq apra#pAdAya | tasmAqdgarBA#H praqjAnAqma pra#pAdukAH | uqparI#vaq nida#dhAti | uqparI#vaq hi su#vaqrgo loqkaH | suqvaqrgasya# loqkasyaq sama#ShTyai | 6 (9)
(paqSava#H karoti paqSavo# devaBAqgamityA#ha karotiq nava# ca) (A1)

3.2.2 anuvAkaM 2 - barhirAharaNam |
3.2.2.1
deqvasya# tvA saviqtuH pra#saqva itya#Sva-paqr.SumAda#tteq prasU#tyai | aqSvino#r-bAqhuByAqmityA#ha | aqSvinauq hi deqvAnA#madhvaqryU AstA$m | 
pUqShNo hastA#ByAqmityA#haq yatyai$ | yo vA oSha#dhIH parvaqSo veda# | nainAqH sa hi#nasti | praqjApa#tiqrvA oSha#dhIH parvaqSo ve#da | 
sa e#nAq na hi#nasti aqSvaqpaqrSvA-baqr.hiracCai#ti | prAqjAqpaqtyo vA aSvaqH sayoniqtvAya# | 7 (10)

3.2.2.2
oSha#dhInAqmahi(gm)#sAyai | yaqj~jasya# GoqShadaqsItyA#ha | yaja#mAna eqva raqyiM da#dhAti | pratyu#ShTaq(gm)q rakShaqH pratyu#ShTAq arA#tayaq ityA#ha | rakSha#sAq-mapa#hatyai | preyama#gAddhiqShaNA# baqr.hiracCetyA#ha | viqdyA vai dhiqShaNA$ | viqdyayaiq-vainaqdacCai#ti | manu#nA kRuqtA svaqdhayAq vitaqShTetyA#ha | mAqnaqvI hi par.Su#H svaqdhAkRu#tA | 8 (10)

3.2.2.3
ta Ava#hanti kaqvaya#H puqrastAqdityA#ha | SuqSruqvA(gm)soq vai kaqvaya#H | yaqj~jaH puqrastA$t | muqKaqta eqva yaqj~jamAra#Bate | athoq yadeqtaduqktvA yataqH kuta#ScAq hara#ti | tatprAcyA# eqva diqSo Ba#vati | deqveByoq juShTa#miqha baqr.hirAqsadaq ityA#ha | baqr.hiShaqH samRu#ddhyai | karmaqNo&na#parAdhAya | deqvAnA#M pariShUqtamaqsItyA#ha | 9 (10)

3.2.2.4
yadvA iqdaM kiM ca# | taddeqvAnA#M pariShUqtam | athoq yathAq vasya#se pratiq procyAheqdaM ka#riShyAqmIti# | eqvameqva tada#dhvaqryur-deqveBya#H pratiq procya# baqr.hirdA#ti | Aqtmano&hi(gm)# sAyai | yAva#taH staqmbAnpa#ri diqSet | yatteShA#-mucCiq(gg)qShyAt | atiq tadyaqj~jasya# recayet | eka(gg)# staqmbaM pari#diSet | ta(gm) sarva#M dAyAt | 10 (10)

3.2.2.5
yaqj~jasyAna#tirekAya | vaqr.ShavRu#ddha-maqsItyA#ha | vaqr.Sha vRu#ddhAq vA oSha#dhayaH | deva# bar.hiqrityA#ha | deqveBya# eqvaina#tkaroti | 
mA tvAq &nva~gmA tiqryagityAqhAhi(gm)# sAyai | parva#te rAdhyAsaqmityAq-hardhyai$ | AqcCeqttA teq mA ri#ShaqmityA#ha | nAsyAqtmano# mIyate | ya eqvaM veda# | 11 (10)

3.2.2.6
deva# bar.hiSSaqtava#lSaqM viroqhetyA#ha | praqjA vai baqr.hiH | praqjAnA#M praqjana#nAya | saqhasra# valSAq vi vaqya(gm) ru#heqmetyA#ha | AqSiSha#meqvai tAmASA#ste | pRuqthiqvyAH saqM pRuca#H pAqhItyA#haq prati#ShThityai | ayu#~ggA &yu~ggAnmuqShTInlu#noti | 
miqthuqnaqtvAyaq prajA#tyai | suq saqMBRutA# tvAq saM Ba#rAqmItyA#ha | brahma#Naiqvainaqth- saM Ba#rati | 12 (10)

3.2.2.7
adi#tyaiq rAsnAq &sItyA#ha | iqyaM vA adi#tiH | aqsyA eqvainaqdrAsnA#M karoti | iqndrAqNyai saqMnaha#naqmityA#ha | iqndrAqNI vA agre# deqvatA#nAq(gm)q sama#nahyata | sA &&rdhno#t | Ruddhyaiq saMna#hyati | praqjA vai baqr.hiH | praqjAnAqma-pa#rAvApAya | tasmAqth-snAva#saM tatAH praqjA jA#yante | 13 (10)

3.2.2.8
pUqShA te# graqnthiM gra#thnAqtvityA#ha | puShTi#meqva yaja#mAne dadhAti | sa teq mA&&sthAqdityAqhAhi(gm)# sAyai | paqScAtprA~jcaqmupa# gUhati | paqScAdvai prAqcInaq(gm)q reto# dhIyate | paqScAdeqvAsmai# prAqcInaq(gm)q reto# dadhAti | indra#syatvA bAqhuByAq-mudya#cCaq ityA#ha | 
iqndriqyameqva yaja#mAne dadhAti | bRuhaqspate#rmUqrdhnA ha#rAqmItyA#ha | brahmaq vai deqvAnAqM bRuhaqspati#H | 14 (10)

3.2.2.9
brahma#Naiq-vaina#ddharati | uqrva#ntari#kShaqmanviqhItyA#haq gatyai$ | deqvaqM gaqmamaqsItyA#ha | deqvAneqvaina#dgamayati | ana#dhaH sAdayati | garBA#NAqM dhRutyAq apra#pAdAya | tasmAqdgarBA#H praqjAnAqma pra#pAdukAH | uqparI#vaq nida#dhAti | uqparI#vaq hi su#vaqrgo loqkaH | suqvaqrgasya# loqkasyaq sama#ShTyai | 15 (10)
(saqyoqniqtvAya# svaqdhAkRu#tAq&sItyA#ha dAyAqdveda# Barati jAyanteq bRuhaqspatiqssama#ShTyai) (A2)

3.2.3 anuvAkaM 3 - dohanam |
3.2.3.1
pUqrveqdyuriqdhmA baqr.hiH ka#roti | yaqj~jameqvAraBya# gRuhIq-tvopa#vasati | praqjApa#tiryaqj~ja-ma#sRujata | tasyoqKe a#sra(gm) setAm | yaqj~jo vai praqjApa#tiH | yathsA#nnAyyoqKe Bava#taH | yaqj~jasyaiqva taduqKe upa#dadhAqtya-pra#sra(gm) sAya | Sundha#dhvaqM daivyA#yaq karma#Ne devayaqjyAyAq ityA#ha | deqvaqyaqjyAyA# eqvainA#ni Sundhati | mAqtaqriSva#no Gaqrmo#&sItyA#ha | 16 (10)

3.2.3.2
aqntari#kShaqM vai mA#taqriSva#no GaqrmaH | eqShAM loqkAnaqM vidhRu#tyai | dyaura#si pRuthiqvya#sItyA#ha | diqvaScaq hye#ShA pRu#thiqvyAScaq saM BRu#tA | yaduqKA | tasmA#deqvamA#ha | viqSvadhA#yA asi paraqmeNaq dhAmnetyA#ha | vRuShTiqrvai viqSvadhA#yAH | vRuShTi#meqvA va#rundhe | 
dRu(gm) ha#svaq mAhvAqrityA#haq dhRutyai$ | 17 (10)

3.2.3.3
vasU#nAM paqvitra#maqsItyA#ha | prAqNA vai vasa#vaH | teShAqM vA eqtadBA#gaqdheya$m | yatpaqvitra$m | teBya# eqvaina#tkaroti | SaqtadhA#ra(gm) saqhasra#dhAraqmityA#ha | prAqNeShveqvAyu#r-dadhAti sarvaqtvAya# | triqvRut pa#lASaSAqKAyA#M darBaqmaya#M Bavati | triqvRudvai prAqNaH | triqvRuta#meqva prAqNaM ma#dhyaqto yaja#mAne dadhAti | 18 (10)

3.2.3.4
sauqmyaH paqrNaH sa#yoniqtvAya# | sAqkShAtpaqvitra#M daqrBAH | prAKsAqyamadhiq nida#dhAti | tatprA#NA pAqnayo# rUqpam | tiqryakprAqtaH | taddar.Sa#sya rUqpam | dAqr.Sya(gg) hye#tadaha#H | annaqM vai caqndramA$H | anna#M prAqNAH | uqBaya#meqvopaiqtya-jA#mitvAya | 19 (10)

3.2.3.5
tasmA#daqya(gm) saqrvata#H pavate | huqtaH stoqko huqto draqPsa ityA#haq prati#ShThityai | haqviSo&ska#ndAya | na hi huqta(gg) svAhA#kRutaq(gg)q skanda#ti | diqvi nAkoq nAmAqgniH | tasya# viqpruSho# BAgaqdheya$m | aqgnaye# bRuhaqte nAkAqyetyA#ha | nAka#meqvAgniM BA#gaqdheye#naq sama#rdhayati | svAhAq dyAvA#pRuthiqvIByAqmityA#ha | dyAvA#pRuthiqvyoreqvainaqt-prati#ShThApayati | 20 (10)

3.2.3.6
paqvitra#vaqtyAna#yati | aqpAM caiqvauSha#dhInAM caq rasaq(gm)q sa(gm) sRu#jati | athoq oSha#dhIShveqva paqSUn prati#ShThApayati | aqnvAqraByaq vAca#M yacCati | yaqj~jasyaq dhRutyai$ | dhAqraya#nnAste | dhAqraya#nta ivaq hi duqhanti# | kAma#dhukShaq ityAqhAtRuqtIya#syai | traya# iqme loqkAH | 
iqmAneqva loqkAn yaja#mAno duhe | 21 (10)

3.2.3.7
aqmUmitiq nAma# gRuhNAti | BaqdrameqvAsAqM karmAqviShka#roti | sA viqSvAyuqH sA viqSvavya#cAqH sA viqSvakaqrmetyA#ha | iqyaM vai viqSvAyu#H | aqntari#kShaM viqSvavya#cAH | aqsau viqSvaka#rmA | iqmAneqvai-tABi#rloqkAn-ya#thApUqrvaM du#he | athoq yathA# pradAqtre puNya#mAqSAste$ |
eqvameqvainA# eqtadupa# stauti | tasmAqt-prAdAqdityuqnnIyaq vanda#mAnA upastuqvanta#H paqSUndu#hanti | 22 (10)

3.2.3.8
baqhu duqgdhIndrA#ya deqveByo# haqviritiq vAcaqM visRu#jate | yaqthAq deqvaqtameqva prasau#ti | daivya#sya ca mAnuqShasya# caq vyAvRu#ttyai | trirAqha | triSha#tyAq hi deqvAH | avA#caM yaqmo&na#nvA-raqByotta#rAH | apa#rimitameqvAva# rundhe | na dA#rupAqtreNa# duhyAt |
aqgniqvadvai dA#rupAqtram | yaddA#rupAqtreNa# duqhyAt | 23 (10)

3.2.3.9
yAqtayA#mnA haqviShA# yajeta | athoq KalvA#huH | puqroqDASa#muKAniq vai haqvI(gm)Shi# | neta i#taH puroqDASa(gm)# haqviShoq yAmoq&stIti# | 
kAma#meqva dA#rupAqtreNa# duhyAt | SUqdra eqva na du#hyAt | asa#toq vA eqSha saM BU#taH | yacCUqdraH | aha#vireqva tadityA#huH | yacCUqdro dogdhIti# | 24 (10)

3.2.3.10
aqgniqhoqtrameqvana du#hyAcCUqdraH | taddhi not-puqnanti# | yaqdA Kaluq vai paqvitra#maqtyeti# | athaq taddhaqviriti# | saM pRu#cyadhva-mRutAvarIqrityA#ha | aqpAM caiqvauSha#dhInAM caq rasaq(gm)q sa(gm) sRu#jati | tasmA#daqpAM cauSha#dhInAM caq rasaqmupa# jIvAmaH | 
maqndrA dhana#sya sAqtayaq ityA#ha | puShTi#meqva yaja#mAne dadhAti | some#naq tvA&&ta#naqcmIndrA#yaq dadhItyA#ha | 25 (10)

3.2.3.11
soma#meqvaina#tkaroti | yo vai soma#M BakShayiqtvA | saqM vaqthsaqra(gm) somaqM na piba#ti | puqnaqrBakShyo#&sya somapIqtho Ba#vati | somaqH Kaluq vai sA#M nAqyyam | ya eqvaM viqdvAnthsA#M nAqyyaM piba#ti | aqpuqnaqrBakShyo#&sya somapIqtho Ba#vati | namRuqnmayeqnApi#-dadhyAt | yanmRuqnmaye#nApi-daqdhyAt | piqtRuqdeqvaqtya(gg)# syAt | 26 (10)

3.2.3.12
aqyaqspAqtreNa# vA dArupAqtreNaq vA&pi#dadhAti | taddhi sade#vam | uqdaqnvadBa#vati | Apoq vai ra#kShoqGnIH | rakSha#sAq-mapa#hatyai | ada#stamasiq viShNa#veq tvetyA#ha | yaqj~jo vai viShNu#H | yaqj~jAyaiqvainaq-dada#staM karoti | viShNo# haqvya(gm) ra#kShaqsvetyA#haq guptyai$ | ana#dhaH sAdayati | garBA#NAqM dhRutyAq apra#pAdAya | tasmAqdgarBA#H praqjAnAqma pra#pAdukAH | uqparI#vaq nida#dhAti | uqparI#vaq hi su#vaqrgo loqkaH | suqvaqrgasya# loqkasyaq sama#ShTyai | 27 (15)
(aqsItyA#haq dhRutyaiq yaja#mAne dadhAtyajA#mitvAya sthApayati duhe duhanti duqhyAddogdhItiq dadhItyA#ha syAthsAdayatiq pa~jca# ca) (A3)

3.2.4 anuvAkaM 4 - havirnirvApaH |
3.2.4.1
karma#Ne vAM deqveBya#H SakeyaqmityA#haq Saktyai$ | yaqj~jasyaq vai saM tatiqmanu# praqjAH paqSavoq yaja#mAnasyaq saM tA#yante | yaqj~jasyaq vicCi#ttiqmanu# praqjAH paqSavoq yaja#mAnasyaq vicCi#dyante | yaqj~jasyaq saM ta#tirasi yaqj~jasya# tvAq saM ta#tyai stRuNAmiq saM ta#tyai tvA yaqj~jasyetyAha#vanIyAqth saM ta#noti | yaja#mAnasya praqjAyai# paSUqnA(gm) saM ta#tyai | aqpaH praNa#yati | SraqddhA vA Apa#H | SraqddhA meqvAraBya# praqNIyaq praca#rati | aqpaH praNa#yati | yaqj~jo vA Apa#H | 28 (10)

3.2.4.2
yaqj~jameq vAraBya# praqNIyaq praca#rati | aqpaH praNa#yati | vajroq vA Apa#H | vajra#meqva BrAtRu#vyeByaH praqhRutya# praqNIyaq praca#rati | aqpaH praNa#yati | Apoq vai ra#kShoqGnIH | rakSha#sAq-mapa#hatyai | aqpaH praNa#yati | Apoq vai deqvAnA#M priqyaM dhAma# |deqvAnA#meqva priqyaM dhAma# praqNIyaq praca#rati | 29 (10)

3.2.4.3
aqpaH praNa#yati | Apoq vai sarvA# deqvatA$H | deqvatA# eqvAraBya# praqNIyaq praca#rati | veShA#yaq tvetyA#ha | veShA#yaq hye#na dAdaqtte | pratyu#ShTaq(gm)q rakShaqH pratyu#ShTAq arA#tayaq ityA#ha | rakSha#sAq-mapa#hatyai | dhUraqsItyA#ha | eqSha vai dhuryoq&gniH | 
taM yadanu#pa-spRuSyAtIqyAt | 30 (10)
3.2.4.4
aqdhvaqryuM caq yaja#mAnaM caq prada#het | uqpaqspRuSyAtye#ti | aqdhvaqryoSca yaja#mAnasyaq cApra#dAhAya | dhUrvaq taM yo#&smAndhUrva#tiq taM dhU#rvaq yaM vaqyaM dUrvA#maq ityA#ha | dvau vAva puru#Shau | yaM caiqva dhUrva#ti | yascai#naqM dhUrva#ti | tAvuqBau SuqcA&rpa#yati | tvaM deqvAnA#masiq sasni#tamaqM papri#tamaqM juShTa#tamaqM vahni#tamaM devaqhUta#maqmityA#ha | yaqthAq yaqjureqvai tat | 31 (10)

3.2.4.5
ahru#tamasi haviqrdhAnaq-mityAqhAnA#rtyai | dRu(gm) ha#svaq mA hvAqrityA#ha dhRutyai$ | miqtrasya# tvAq cakShu#ShAq prekShaq ityA#ha mitraqtvAya# | mA BermA saM vi#kthAq mA tvA# hi(gm) siShaqmityAqhA hi(gm)# sAyai | yadvai kiM caq vAtoq nABiqvAti# | tathsarva#M varuNadevaqtya$m | uqru vAtAqyetyA#ha | 
avA#ruNameq-vaina#tkaroti | deqvasya# tvA saviqtuH pra#saqva ityA#ha prasU#tyai | aqSvino#r-bAqhuByAqmityA#ha | 32 (10)

3.2.4.6
aqSvinauq hi deqvAnA#madhvaqryU AstA$m | pUqShNo hastA#ByAqmityA#ha yatyai$ | aqgnayeq juShTaqM nirva#pAqmItyA#ha | aqgnaya# eqvainAq~jjuShTaqM nirva#pati | triryaju#ShA | traya# iqme loqkAH | eqShAM loqkAnAqmAptyai$ | tUqShNIM ca#tuqrtham | apa#rimitameqvA-va#rundhe | sa eqvameqvAnu#pUqrva(gm) haqvI(gm)Shiq nirva#pati | 33 (10)

3.2.4.7
iqdaM deqvAnA#miqdamu# naH saqhetyA#haq vyAvRu#ttyai | sPAqtyai tvAq nArA#tyAq ityA#haq guptyai$ | tama#sIvaq vA eqSho#&ntaSca#rati | yaH pa#rIqNahi# | suva#raqBi viKye#ShaM vaiSvAnaqraM jyotiqrityA#ha | suva#reqvABi vi pa#Syati vaiSvAnaqraM jyoti#H | dyAvA#pRuthiqvI haqviShi# gRuhIqta uda#vepetAm | dRu(gm) ha#ntAqM duryAq dyAvA#pRuthiqvyorityA#ha | gRuqhANAqM dyAvA#pRuthiqvyor-dhRutyai$ | uqrva#ntari#kShaq-manviqhItyA#haq gatyai$ | adi#tyAstvoqpasthe# sAdayAqmItyA#ha | iqyaM vA adi#tiH | aqsyA eqvaina#duqpasthe# sAdayati | agne# haqvya(gm) ra#kShaqsvetyA#haq 
guptyai$ | 34 (14)
(yaqj~jo vA Apoq dhAma# praqNIyaq praca#ratyatIqyAdeqtadbAqhuByAqmityA#ha haqvi(gm)Shiq nirvapatiq gatyai# caqtvAri# ca) (A4)

3.2.5 anuvAkaM 5 - vrIhyavaGAtaH |
3.2.5.1
indro# vRuqtrama#hann | so#&paH | aqBya#mmriyata | tAsAqM yanmedhya#M yaqj~jiyaq(gm)q sade#vaqmAsI#t | tadapoda#krAmat | te daqrBA a#Bavann | yaddaqrBairaqpa u#tpuqnAti# | yA eqva medhyA# yaqj~jiyAqH sade#vAq Apa#H | tABi#reqvainAq utpu#nAti | dvAByAqmutpu#nAti | 35 (10)

3.2.5.2
dviqpAdyaja#mAnaqH prati#ShThityai | deqvo va#H saviqtot-pu#nAqtvityA#ha | saqviqtRupra#sUta eqvainAq utpu#nAti | acCi#dreNa paqvitreqNetyA#ha | 
aqsau vA A#diqtyo&cCi#draM paqvitra$m | tenaiqvainAq utpu#nAti | vasoqH sUrya#sya raqSmiBiqrityA#ha | prAqNA vA Apa#H | prAqNA vasa#vaH | prAqNA raqSmaya#H | 36 (10)

3.2.5.3
prAqNaireqva prAqNAnthsaM pRu#Nakti | sAqviqtriqyArcA | saqviqtRupra#sUtaM meq karmA#saqditi# | saqviqtRupra#sUtameqvAsyaq karma# Bavati | 
paqcCo gA#yatriqyA tri#ShSha-mRuddhaqtvAya# | Apo# devIragrepuvo agreguvaq ityA#ha | rUqpameq-vAsA#meqtan-ma#hiqmAnaqM vyAca#ShTe |
agra# iqmaM yaqj~jaM na#yaqtAgre# yaqj~japa#tiqmityA#ha | agre# eqva yaqj~jaM na#yanti | agre# yaqj~japa#tim | 37 (10)

3.2.5.4
yuqShmAnidro# &vRuNIta vRutraqtUrye yUqyamindra#ma vRuNIdhvaM vRutraqtUryaq ityA#ha | vRuqtra(gm)ha# haniqShyannindraq Apo# vavre | Apoq hendra#M vavrire | saqM j~jAmeqvA-sA#meqtath-sAmA#naqM vyAca#ShTe | prokShi#tAqH sthetyA#ha | tenApaqH prokShi#tAH | aqgnaye# voq juShTaqM prokShA#-myaqgnIShomA#ByAq-mityA#ha | yaqthAq deqvaqtameqvainAqn prokSha#ti | triH prokSha#ti | tryA#vRuqddhi yaqj~jaH | 38 (10)

3.2.5.5
athoq rakSha#sAqmapa#hatyai | Sundha#dhvaqM daivyA#yaq karma#Ne devayaqjyAyAq ityA#ha | deqvaqyaqjyAyA# eqvainA#ni Sundhati | triH prokSha#ti | 
tryA#vRuqddhi yaqj~jaH | atho# medhyaqtvAya# | ava#dhUtaq(gm)q rakSho&va#dhUtAq arA#tayaq ityA#ha | akSha#sAq-mapa#hatyai | adi#tyAqstva gaqsItyA#ha |
iqyaM vA adi#tiH | 39 (10)

3.2.5.6
aqsyA eqvainaqttvaca#M karoti | prati# tvA pRuthiqvI veqttvityA#haq prati#ShThityai | puqrastA$t pratIqcIna#-grIvaqmutta#raloqmopa#-stRuNAti medhyaqtvAya# | tasmA#tpuqrastAt praqtya~jca#H paqSavoq medhaqmupa#tiShThante | tasmA#tpraqjA mRuqgaM grAhu#kAH | yaqj~jo deqveByoq nilA#yata | kRuShNo# rUqpaM kRuqtvA | yatkRu#ShNAjiqne haqvira#dhya-vaqhanti# | yaqj~jAdeqva-tadyaqj~jaM prayu#~gkte | haqviSho &ska#ndAya | 40 (10)

3.2.5.7
aqdhiqShava#Namasi vAnaspaqtyamityA#ha | aqdhiqShava#Na-meqvaina#tkaroti | pratiq tvA&di#tyAqstvagveqttvityA#ha sayaqtvAya# | aqgnestaqnUraq-sItyA#ha | aqgnervA eqShA taqnUH | yadoSha#dhayaH | vAqco viqsarja#naqmityA#ha | yaqdA hi praqjA oSha#dhInA-maqSnanti# | athaq vAcaqM visRu#jante | deqva vI#taye tvA gRuhNAqmItyA#ha | 41 (10)

3.2.5.8
deqvatA#Bireqvainaqth sama#rdhayati | adri#rasi vAnaspaqtya ityA#ha | grAvA#Na-meqvaina#tkaroti | sa iqdaM deqveByo# haqvya(gm) suqSami# SamiqShvetyA#haq SAntyai$ | havi#ShkRuqdehItyA#ha | ya eqva deqvAnA(gm)# haviqShkRuta#H | tAn hvya#ti | trir.hva#yati | triSha#tyAq hi deqvAH | iShaqmA vaqdorjaqmA vaqdetyA#ha 42 (10)

3.2.5.9
iSha#meqvorjaqM yaja#mAne dadhAti | dyuqmadva#data vaqya(gm) sa#MGAqtaM jeqShmetyA#haq BrAtRu#vyABiBUtyai | mano#H SraqddhAde#vasyaq yaja#mAnasyAsuraqGnI vAk | yaqj~jAqyuqdheShuq pravi#ShTA&&sIt | te&su#rAq yAva#nto yaj~jAyuqdhAnA#-muqdvada#tA-muqpASRu#Nvann | 
te parA#&Bavann | tasmAqthsvAnAqM madhye#&vaqsAya# yajeta | yAva#nto&syaq BrAtRu#vyA yaj~jAyuqdhAnA#-muqdvada#tA-mupaSRuqNvanti# | te parA# Bavanti | uqccaiH saqmAha#ntaqvA A#haq viji#tyai | 43 (10)

3.2.5.10
vRuq~gkta e#ShAmindriqyaM vIqrya$m | SreShTha# eShAM Bavati | vaqr.Sha vRu#ddhamasiq prati# tvA vaqr.ShavRu#ddhaM veqttvityA#ha | vaqr.ShavRu#ddhAq vA oSha#dhayaH | vaqr.ShavRu#ddhA iqShIkAqH samRu#ddhyai | yaqj~ja(gm) rakShAq(gm)q syanuq prAvi#Sann | tAnyaqsnA paqSuByo# niqravA#dayanta | tuShaiqroSha#dhIByaH | parA#pUtaq(gm)q rakShaqH parA#pUtAq arA#tayaq ityA#ha | rakSha#sAqmapa#hatyai | 44 (10)

3.2.5.11
rakSha#sAM BAqgo#&sItyA#ha | tuShai#reqva rakShA(gm)#si niqrava#dayate | aqpa upa#spRuSati medhyaqtvAya# | vAqyurvoq vi vi#naqktvityA#ha | paqvitraqM vai vAqyuH | puqnAtyeqvainAn# | aqntari#kShAdivaq vA eqte praska#ndanti | ye SUrpA$t | deqvo va#H saviqtA hira#NyapANiqH prati#gRuhNAqtvityA#haq prati#ShThityai | haqviSho&ska#ndAya | triShPaqlIka#rtaqvA A#ha | tryA#vRuqddhi yaqj~jaH | atho# medhyaqtvAya# | 45 (13)
(dvAByAqmutpu#nAti raqSmayo# nayaqntyagre# yaqj~japa#tiM yaqj~jo&di#tiqraska#ndAya gRuhNAqmItyA#ha vaqdetyA#haq viji#tyAq apa#hatyAq aska#ndAyaq SrINi# ca) (A5)

3.2.6 anuvAkaM 6 - taNDulapeShaNam |
3.2.6.1
ava#dhUtaq(gm)q rakSho&va#dhUtAq arA#tayaq ityA#ha | rakSha#sAqmapa#hatyai | adi#tyAqstva-gaqsItyA#ha | iqyaM vA adi#tiH | aqsyA eqvainaqttvaca#M karoti | prati# tvA pRuthiqvIveqttvityA#haq prati#ShThityai | puqrastA$t pratIqcIna# grIvaqmutta#raloqmopa#-stRuNAti medhyaqtvAya# | tasmA$t puqrastA$t praqtya~jca#H paqSavoq medhaq-mupa# tiShThante | tasmA$t praqjA mRuqgaM grAhu#kAH | yaqj~jo deqveByoq nilA#yata | 46 (10)

3.2.6.2
kRuShNo# rUqpaM kRuqtvA | yatkRu#ShNAjiqne haqvira#dhi piqnaShTi# | yaqj~jAdeqva tadyaqj~jaM prayu#~gkte | haqviSho&ska#ndAya | dyAvA#pRuthiqvI saqhAstA$m | te Sa#myAmAqtramekaqmahaqrvyaitA(gm)# SamyAmAqtramekaqmaha#H | diqvaH ska#mBaqnira#siq pratiq tvA &&dityAqstvagveqttvityA#ha |
dyAvA#pRuthiqvyor vItyai$ | dhiqShaNA#&si parvaqtyA prati# tvA diqvaH ska#mBaqnirveqttvityA#ha | dyAvA#pRuthiqvyor vidhRu#tyai | 47 (10)

3.2.6.3
dhiqShaNA#&si pArvateqyI prati# tvA parvaqtirveqttvityA#ha | dyAvA#pRuthiqvyordhRutyai$ | deqvasya# tvA saviqtuH pra#saqva ityA#haq prasU#tyai | 
aqSvino#rbAqhuByAqmityA#ha | aqSvinauq hi deqvAnA#madhvaqryU AstA$m | pUqShNo hastA#ByAqmityA#haq yatyai$ | adhi#vapAqmItyA#ha |
yaqthAqdeqvaqta-meqvainAqnadhi# vapati | dhAqnya#masi dhinuqhi deqvAnityA#ha | eqtasyaq yaju#Sho vIqrye#Na | 48 (10)

3.2.6.4
yAvaqdekA# deqvatA# kAqmaya#teq yAvaqdekA$ | tAvaqdAhu#tiH prathate | na hi tadasti# | yattAva#deqva syAt | yAva#jjuqhoti# | prAqNAya# tvA&pAqnAyaq tvetyA#ha | prAqNAneqva yaja#mAne dadhAti | dIqrGAmanuq prasi#tiqmAyu#She-dhAqmityA#ha | Ayu#reqvAsmi#n dadhAti | aqntari#kShA divaq vA eqtAniq praska#ndanti | yAni# dRuqShada#H | deqvo va#H saviqtA hira#NyapANiqH prati# gRuhNAqtvityA#haq prati#ShThityai | haqviSho&ska#ndAya | asa#M vapantI pi(gm)# ShAq &NUni# kurutAqdityA#ha medhyaqtvAya# | 49 (14)
(nilA#yataq vidhRu#tyai vIqrye#Na skandanti caqtvAri# ca ) (A6)

3.2.7 anuvAkaM - kapAlopadhAnam |
3.2.7.1
dhRuqShTi#rasiq brahma# yaqcCetyA#haq dhRutyai$ | apA#gneq &gnimAqmAda#M jahiq niShkraqvyAda(gm)# seqdhA de#vaqyaja#M vaqhetyA#ha | ya eqvAmAtkraqvyAt | tama#paqhatya# | medhyeq&gnau kaqpAlaqmupa# dadhAti | nirda#gdhaq(gm)q rakShoq nirda#gdhAq arA#tayaq ityA#ha | rakShA(gm)# syeqva nirda#hati | aqgniqvatyupa# dadhAti | aqsminneqva loqke jyoti#rdhatte | a~ggA#raqmadhi#-vartayati | 50 (10)

3.2.7.2
aqntari#kSha eqva jyoti#rdhatte | AqdiqtyameqvA-muShmi#n loqke jyoti#rdhatte | jyoti#Shmanto&smA iqme loqkA Ba#vanti | ya eqvaM veda# | dhruqvama#si pRuthiqvIM dRuq(gm)q hetyA#ha | pRuqthiqvImeqvai tena# dRu(gm) hati | dhaqrtrama#syaqntari#kShaM dRuq(gm)q hetyA#ha | aqntari#kShameqvai tena# dRu(gm) hati | dhaqruNa#masiq diva#M dRuq(gm)q hetyA#ha | diva#meqvaitena# dRu(gm) hati | 51 (10)

3.2.7.3
dharmA#siq diSo# dRuq(gm)q hetyA#ha | diSa# eqvaitena# dRu(gm) hati | iqmAneqvaitairloqkAndRu(gm)# hati | dRu(gm) ha#nte&smA iqmeloqkAH praqjayA# paqSuBi#H | ya eqvaM veda# | trINyagre# kaqpAlAqnyupa# dadhAti | traya# iqme loqkAH | eqShAM loqkAnAqmAptyai$ | ekaqmagre# kaqpAlaqmupa# 
dadhAti | ekaqM vA agre# kaqpAlaqM puru#Shasya saqM Bava#ti | 52 (10)

3.2.7.4
athaq dve | athaq trINi# | atha# caqtvAri# | athAqShTau | tasmA#daqShTAka#pAlaqM puru#Shasyaq Sira#H | yadeqvaM kaqpAlA#nyupaq dadhA#ti | yaqj~jo vai praqjApa#tiH | yaqj~jameqva praqjApa#tiq(gm)q sa(gg) ska#roti | AqtmAna#meqva tathsa(gg) ska#roti | ta(gm) sa(gg) skRu#tamAqtmAna$m | 53 (10)

3.2.7.5
aqmuShmi#n loqke&nuq parai#ti | yadaqShTAvupa dadhAti | gAyatriyA tathsaM mitam | yannava | trivRutA tat | yaddaSa | virAjA tat | yadekAdaSa | triShTuBA tat | yaddvAdaSa | 54 (10)

3.2.7.6
jaga#tyAq tat | Canda#H saM mitAniq sa u#paqdadha#tkaqpAlA#ni | iqmAnloqkAna#nupUqrvaM diSoq vidhRu#tyai dRu(gm) hati | athAyu#H prAqNAnpraqjAM paqSUn yaja#mAne dadhAti | saqjAqtAna#smA aqBito# bahuqlAnka#roti | citaqH sthetyA#ha | yaqthAq yaqjureqvai tat | BRugU#NAqma~ggi#ra sAqM tapa#sA tapyadhvaqmityA#ha | deqvatA#nA-meqvainA#niq tapa#sA tapati | tAniq tataqH sa(gg) sthi#te | yAni# Gaqrme kaqpAlA#nyupa ciqnvanti# veqdhasaq itiq 
catu#ShpadayaqrcA vimu#~jcati | catu#ShpAdaH paqSava#H | paqSuShveqvo-pari#ShTAqt-prati#tiShThati | 55 (13)
(vaqrtaqyaqtiq diva#meqvaitena# dRu(gm)hati saqmBava#tiqta(gm) sa(gg)skRu#tamAqtmAqnaMq dvAda#Saq sa(gg)sthi#teq trINi# ca) (A7)

3.2.8 anuvAkaM 8 - puroDASAniShpAdanam |
3.2.8.1
deqvasya# tvA saviqtuH pra#saqva ityA#haq prasU#tyai | aqSvino#rbAqhuByAqmityA#ha | aqSvinauq hi deqvAnA#madhvaqryU AstA$m | pUqShNo hastA#ByAqmityA#haq yatyai$ | saM va#pAqmItyA#ha | yaqthAq deqvaqtameqvainA#niq saM va#pati | samApo# aqdBira#gmataq samoSha#dhayoq raseqnetyA#ha | Apoq vA oSha#dhIr-jinvanti | oSha#dhayoq &poji#nvanti | aqnyA vA eqtAsA#maqnyA ji#nvanti | 56 (10)

3.2.8.2 
tasmA#deqvamA#ha | sa(gm) reqvatIqr-jaga#tIBiqrmadhu# matIqrmadhu#matIBiH sRujyadhvaqmityA#ha | Apoq vai reqvatI$H | paqSavoq jagatIH | 
oSha#dhayoq madhu#matIH | Apaq oSha#dhIH paqSUn | tAneqvAsmA# ekaqdhA saq(gm)q sRujya# | madhu#mataH karoti | aqdByaH pariq prajA#tAH sthaq samaqdBiH pRu#cyadhvaqmiti# paqryAplA#vayati | yathAq suvRu#ShTa iqmAma#nu viqsRutya# | 57 (10)

3.2.8.3
Apaq oSha#dhIrmaqha ya#nti | tAqdRugeqva tat | jana#yatyai tvAq saMyauqmItyA#ha | praqjA eqvaitena# dAdhAra | aqgnaye# tvAq&gnIShomA#ByAqmityA#haq vyAvRu#ttyai | maqKasyaq Siroq&sItyA#ha | yaqj~jo vai maqKaH | tasyaiqtacCira#H | yatpu#roqDASa#H | tasmA#deqvamA#ha | 58 (10)

3.2.8.4
Gaqrmo#&si viqSvAyuqrityA#ha | viSva#mevAyuqryaja#mAne dadhAti | uqru pra#thasvoqru te# yaqj~japa#tiH prathatAqmityA#ha | yaja#mAnameqva praqjayA# paqSuBi#H prathayati | tvaca#M gRuhNIqShvetyA#ha | sarva#meqvainaq(gm)q sata#nuM karoti | athAqpa AqnIyaq pari# mArShTi | mAq(gm)qsa eqva tat tvaca#M dadhAti | tasmA#ttvaqcA mAq(gm)q saM Caqnnam | Gaqrmo vA eqSho&SA#ntaH | 59 (10)

3.2.8.5
aqrdhaqmAqse#&rdhamAseq pravRu#jyate | yatpu#roqDASa#H | sa I#Svaqro yaja#mAna(gm) SuqcA praqdaha#H | parya#gni karoti | paqSumeqvaina#makaH | SAntyAq apra#dAhAya | triH parya#gni karoti | tryA#vRuqddhi yaqj~jaH | athoq rakSha#sAqmapa#hatyai | aqntari#taq(gm)q rakShoq&ntari#tAq arA#tayaq ityA#ha | 60 (10)

3.2.8.6
rakSha#sA-maqntar.hi#tyai | puqroqDASaqM vA adhi#Sritaq(gm)q rakShA(gm)# syajiGA(gm)sann | diqvi nAkoq nAmAqgnI ra#kShoqhA | 
sa eqvAsmAq drakShAq(gm)q syapA#hann | deqvastvA# saviqtA Sra#payaqtvityA#ha | saqviqtRupra#sUta eqvaina(gg)# Srapayati | var.Shi#ShThe adhiq nAkaq ityA#ha | rakSha#sAqmapa#hatyai | aqgniste# taqnuvaqM mA&ti# dhAqgityAqhAna#ti-dAhAya | agne# haqvya(gm) ra#kShaq-svetyA#ha guptyai$ | 61 (10)

3.2.8.7
avi#dahantaH Srapayaqtetiq vAcaqM visRu#jate | yaqj~jameqva haqvI(gg) Shya#Bi-vyAqhRutyaq prata#nute | puqroqrucaqma vi#dAhAyaq SRutyai# karoti | 
maqstiShkoq vai pu#roqDASa#H | taM yannABi#vAqsaye#t | AqvirmaqstiShka#H syAt | aqBivA#sayati | tasmAqdguhA# maqstiShka#H | Basma#nAq&Bi vA#sayati | tasmA#nmAq(gm)q senAsthi# Caqnnam | 62 (10)

3.2.8.8
veqdenAqBi vA#sayati | tasmAqtkeSaiqH Sira#H Caqnnam | aKa#lati-BAvuko Bavati | ya eqvaM veda# | paqSorvai pra#tiqmA pu#roqDASa#H | sa nAyaqjuShka#maBiqvAsya#H | vRuthe#va syAt | IqSvaqrA yaja#mAnasya paqSavaqH prame#toH | saM brahma#NA pRucyaqsvetyA#ha | prAqNA 
vai brahma# | 63 (10)

3.2.8.9
prAqNAH paqSava#H | prAqNaireqva paqSUnthsaM pRu#Nakti | na praqmAyu#kA Bavanti | yaja#mAnoq vai pu#roqDASa#H | praqjA paqSavaqH purI#Sham | yadeqvama#Bi vAqsaya#ti | yaja#mAnameqva praqjayA# paqSuBiqH sama#rdhayati | deqvA vai haqvirBRuqtvA &bru#vann | kasmi#nniqdaM mra#kShyAmahaq iti# | so#&gnira#bravIt | 64 (10)

3.2.8.10
mayi# taqnUH sa#M nidha#dhvam  | aqhaM vaqstaM ja#nayiShyAmi | yasmi#nmraqkShyadhvaq iti# | te deqvA aqgnau taqnUH saM nya#dadhata | tasmA#dAhuH | aqgniH sarvA# deqvatAq iti# | so&~ggA#reNAqpaH | aqBya#pAtayat | tata# ekaqto#&jAyata | sa dviqtIya#maqBya#-pAtayat | 65(10)

3.2.8.11
tato# dviqto#&jAyata | sa tRuqtIya#-maqBya#pAtayat | tata#-striqto#&jAyata | yadaqdByo &jA#yanta | tadAqpyAnA#-mApyaqtvam | yadAqtmaByo& jA#yanta | tadAqtmyAnA#-mAtmyaqtvam | te deqvA AqpyeShva#mRujata | AqpyA a#mRujataq sUryA#Byudite | sUryA#ByuditaqH sUryA#Binimrukte | 66 (10)

3.2.8.12
sUryA#BinimruktaH kunaqKini# | kuqnaqKI SyAqvada#ti | SyAqvada#nnagra-didhiqShau | aqgraqdiqdhiqShuH pa#riviqtte | paqriqviqtto vI#raqhaNi# | vIqraqhA bra#hmaqhaNi# | tadbra#hmaqhaNaqM nAtya#cyavata | aqntaqrveqdi nina#yaqtya-va#rudhyai | ulmu#kenAqBi gRu#hNAti SRutaqtvAya# | SRuqtakA#mA ivaq hi deqvAH | 67 (10)
(aqnyA ji#nvantyanuviqsRutyaiqvamAqhASA#nta Ahaq guptyai# CaqnnaM brahmA#bravIddvitIya#maqBya#pAtayaqthsUryA#Binimrukte deqvAH) (A8)

3.2.9 anuvAkaM 9 - vedikaraNam |
3.2.9.1
deqvasya# tvA saviqtuH pra#saqva itiq sPyamAda#tteq prasU#tyai | aqSvino#r-bAqhuByAqmityA#ha | aqSvinauq hi deqvAnA#madhvaqryU AstA$m | 
pUqShNo hastA#ByAqmityA#haq yatyai$ | Ada#daq indra#sya bAqhura#siq dakShi#Naq ityA#ha | iqndriqyameqva yaja#mAne dadhAti | saqhasra#BRuShTiH Saqtate#jAq ityA#ha | rUqpameqvAsyaiqtan-ma#hiqmAnaqM vyAca#ShTe | vAqyura#si tiqgmate#jAq ityA#ha | tejoq vai vAqyuH | 68 (10)

3.2.9.2
teja# eqvAsmi#ndadhAti | viqShAdvai nAmA#suqra A#sIt | so#&biBet | yaqj~jena# mA deqvA aqBiBa#viShyaqntIti# | sa pRu#thiqvImaqBya#vamIt | sA &meqdhyA &Ba#vat | athoq yadindro# vRuqtramahann# | tasyaq lohi#taM pRuthiqvImanuq vya#dhAvat | sA &meqdhyA &Ba#vat | pRuthi#vi devayajaqnItyA#ha | 69 (10)

3.2.9.3
medhyA#meqvainA#M devaqyaja#nIM karoti | oSha#dhyAsteq mUlaqM mA hi(gm)#siShaqmityA#ha | oSha#dhInAqmahi(gm)# sAyai | vraqjaM ga#cCa goqsthAnaqmityA#ha | CandA(gm)#siq vai vraqjo goqsthAna#H | CandA(gm)# syeqvAsmai# vraqjaM goqsthAna#M karoti | varShatu teq dyaurityA#ha | vRuShTiqrvai dyauH | vRuShTi#meqvA varundhe | baqdhAqna de#va savitaH paraqmasyA#M parAqvatItyA#ha | 70 (10)

3.2.9.4
dvau vAva puruShau$ | yaM caiqva dveShTi# | yaScai#naqM dveShTi# | tAvuqBau ba#dhnAti paraqmasyA#M parAqvati# Saqtenaq pASai#H | yo#&smAn dveShTiq yaM ca# vaqyaM dviqShmastamatoq mA mauqgityAqhAni#mruktyai  | aqraruqrvai nAmA#suqra A#sIt | sa pRu#thiqvyAmupa#mlupto&Sayat | 
taM deqvA apa#hatoq&raru#H pRuthiqvyA iti# pRuthiqvyA apA#Gnann | BrAtRu#vyoq vA aqraru#H | apa#hatoq&raru#H pRuthiqvyA itiq yadAha# | 71 (10)

3.2.9.5
BrAtRu#vyameqva pRu#thiqvyA apa#hanti | te#&manyanta | divaqM vA aqyamiqtaH pa#tiShyaqtIti# | tamaqraru#steq divaqM mAskAqniti# diqvaH parya#bAdhanta | BrAtRu#vyoq vA aqraru#H | aqraru#steq divaqM mAskAqnitiq yadAha# | BrAtRu#vyameqva diqvaH pari#bAdhate | staqmbaq yaqjur ha#rati |
pRuqthiqvyA eqva BrAtRu#vyaq-mapa#hanti | dviqtIya(gm)# harati | 72 (10)

3.2.9.6
aqntari#kShA-deqvainaq-mapa#hanti | tRuqtIya(gm)# harati | diqva eqvainaq-mapa#hanti | tUqShNIM ca#tuqrtha(gm) ha#rati | apa#rimitA deqvainaq-mapa#hanti | asu#rANAqM vA iqyamagra# AsIt | yAvaqdAsI#naH parAq paSya#ti | tAva#ddeqvAnA$m | te deqvA a#bruvan | astveqva noq&syAmapIti# | 73 (10)

3.2.9.7
kya#nno dAsyaqtheti# | yAva#thsvaqyaM pa#rigRuhNIqtheti# | te vasa#vaqstveti# dakShiNaqtaH parya#gRuhNann | ruqdrAstveti# paqScAt | AqdiqtyA-stvetyu#ttaraqtaH | te#&gninAq prA~jco#&jayann | vasu#Bir dakShiqNA | ruqdraiH praqtya~jca#H | Aqdiqtyai ruda#~jcaH | yasyaiqvaM viqduShoq vedi#M pari gRuqhNanti# | 74 (10)

3.2.9.8
Bava#tyAqtmanA$ | parA#syaq BrAtRu#vyo Bavati | deqvasya# saviqtuH saqva ityA#haq prasU#tyai | karma# kRuNvanti veqdhasaq ityA#ha | iqShiqta(gm)hi karma# kriqyate$ | pRuqthiqvyai medhya#M cAmeqdhyaM caq vyuda#krAmatAm | prAqcIna#-mudIqcInaqM medhya$m | praqtIqcIna#M dakShiqNA &meqdhyam | prAcIqmudI#cIM pravaqNAM ka#roti | medhyA#meqvainA#M devaqyaja#nIM karoti | 75 (10)

3.2.9.9
prA~jcau# vedyaq(gm)q sAvunna#yati | Aqhaqvaqniya#syaq pari#gRuhItyai | praqticIq SroNI$ | gAr.ha#patyasyaq pari#gRuhItyai | atho# mithunaqtvAya# | uddha#nti | yadeqvAsyA# ameqdhyam | tadapa#hanti | uddha#nti tasmAqdoSha#dhayaqH parA#Bavanti | 76 (10)

3.2.9.10
mUla#M Cinatti | BrAtRu#vyasyaiqva mUla#M Cinatti | mUlaqM vA a#tiqtiShThaqdrakShAq(gg)q syanUtpi#pate | yaddhaste#na CiqndyAt | kuqnaqKinI#H praqjAH syu#H | sPyena Cinatti | vajroq vai sPyaH | vajre#Naiqva yaqj~jAdrakShAq(gm)q sya pa# hanti | piqtRuqdeqvaqtyA &ti#KAtA | iya#tIM Kanati | 77 (10)

3.2.9.11
praqjApa#tinA yaj~jamuqKenaq saM mi#tAm | vedi#rdeqveByoq nilA#yata | tAM ca#tura~gguqle&nva#-vindann | tasmA#ccatura~gguqlaM KeyA$ | 
caqtuqra~gguqlaM Ka#nati | caqtuqraq~gguqle-hyoSha#dhayaH pratiqtiShTha#nti | Apra#tiqShThAyai# Kanati | yaja#mAnameqva pra#tiqShThAM ga#mayati | daqkShiqNaqto var.ShI#yasI#M karoti | deqvaq-yaja#nasyaiqva rUqpama#kaH | 78 (10)

3.2.9.12
purI#ShavatIM karoti | praqjA vai paqSavaqH purI#Sham | praqjayaiqvaina#M paqSuBiqH purI#ShavantaM karoti | utta#raM parigrAqhaM pari#gRuhNAti | eqtAva#tIq vai pRu#thiqvI | yAva#tIq vedi#H | tasyA# eqtAva#ta eqva BrAtRu#vyaM niqrBajya# | Aqtmanaq utta#raM parigrAqhaM pari#gRuhNAti |
Ruqtama#syRutaq-sada#nama-syRutaq-SrIraqsItyA#ha | yaqthAq yaqjureqvai tat | 79 (10)

3.2.9.13
krUqrami#vaq vA eqtatka#roti | yadvedi#M kaqroti# | dhA a#si svaqdhA aqsIti# yoyupyateq SAntyai$ | uqrvI cAsiq vasvI# cAqsItyA#ha | uqrvImeqvainAqM vasvI#M karoti | puqrA krUqrasya# viqsRupo# viraPSiqnnityA#ha medhyaqtvAya# | uqdAqdAya# pRuthiqvIM jIqradA#nuqryA-maira#ya~jcaqndrama#si svaqdhABiqrityA#ha | yadeqvAsyA# ameqdhyam | tada#paqhatya# | medhyA#M devaqyaja#nIM kRuqtvA | 80 (10)

3.2.9.14
yadaqdaScaqndrama#siq medhya$m | tadaqsyAmera#yati | tAM dhIrA#so anuqdRuSya# yajantaq ityAqhAnu#KyAtyai | prokSha#NIqrAsA#daya | iqdhmAbaqr.hi-rupa#sAdaya | sruqvaM caq sruca#Scaq saM mRu#DhDhi | patnIq(gm)q saM na#hya | Ajye#noq-dehItyA#hAnu-pUqrvatA#yai | prokSha#NIqrA-sA#dayati | Apoq vai ra#kShoqGnIH | 81 (10)

3.2.9.15
rakSha#sAqmapa#hatyai | sPyasyaq vartma#nth-sAdayati | yaqj~jasyaq saM ta#tyai | uqvAcaq hAsi#to daivaqlaH | eqtAva#tIqrvA aqmuShmi#n loqka Apa# Asann | yAva#tIqH prokSha#NIqriti# | tasmA#dbaqhvIrAqsAdyA$H | sPyamuqdasyann# | yaM dviqShyAttaM dhyA#yet | Suqcaivaina#-marpayati | 82 (10)
(vai vAqyurA#ha parAqvatItyAqhAha# dviqtIya(gm)# haraqtIti# parigRuqhNanti# devaqyaja#nIM karoti Bavanti ravanatyakareqtatkRuqtvA 
ra#kShoqGnIra#rpayati) (A9)

3.2.10 anuvAkaM 10 - idhmAbarhissAdanam |
3.2.10.1
vajro vai sPyaH | yadaqnva~jca#M dhAqraye#t | vajre#&dhvaqryuH kSha#NvIta | puqrastA#ttiqrya~jca#M dhArayati | varjoq vai sPyaH | vajre#Naiqva yaqj~jasya# dakShiNaqto rakShAq(gm)qsya pa#hanti | aqgniByAqM prAca#Sca praqtIca#Sca | sPyenodI#caScA-dhaqrAca#Sca | sPyenaq vA eqSha vajre#NAqsyai pAqpmAnaqM BrAtRu#vya-mapaqhatya# | uqtkaqre&dhiq pravRu#Scati | 83 (10)

3.2.10.2
yatho# paqdhAya# vRuqScantye#vam | hastAqvava# nenikte | AqtmAna#meqva pa#vayate | sPyaM prakShA#layati medhyaqtvAya# | atho# pAqpmana# eqva BrAtRu#vyasya nyaq~ggaM Ci#natti | iqdhmA-baqr.hirupa#-sAdayatiq yuktyai$ | yaqj~jasya# mithunaqtvAya# | atho# puroqruca#meqvaitAM da#dhAti |
utta#rasyaq karmaqNo&nu#KyAtyai | na puqrastA#tpraqtya-gupa#sAdayet | 84 (10)

3.2.10.3
yatpuqrastA$t praqtya-gu#pasAqdaye#t | aqnyatrA#huti paqthAdiqdhmaM prati#pAdayet | praqjA vai baqr.hiH | apa#rAdhnuyAdbaqr.hiShA# praqjAnA#M praqjana#nam | paqScAt-prAgupa#-sAdayati | AqhuqtiqpaqtheneqdhmaM prati#pAdayati | saqM praqtye#va baqr.hiShA# praqjAnA#M praqjana#naqmupai#ti |
dakShi#Namiqdhmam | utta#raM baqr.hiH | AqtmA vA iqdhmaH | praqjA baqr.hiH | praqjAhyA#tmanaq utta#ratarA tIqrthe | tatoq medha#mupaqnIya# | yaqthAq deqvaqtameqvainaqt-prati#ShThApayati | prati#tiShThati praqjayA# paqSuBiqr yaja#mAnaH | 85 (10)
(vRuqScaqtiq sAqdaqyeqdiqdhmaH pa~jca# ca) (A10)

tRutIya#syAM deqvasyA#Svapaqr.SuM yo vai pU#rveqdyuH
karmaNe vAqmindro# vRuqtrama#haqnthso#&po&va#dhUtaqM
dRuShTi#rdeqvasyetyA#haq saMva#pAmi deqvasyaq saPyamAda#deq vajroq vai sPyo daSa# 

tRuqtIya#syAM yaqj~jasyAna#tirekAya paqvitra#vatyadhvaqryuM
cA#dhiqShava#Namasyaqntari#kSha eqva rakSha#sAmaqntar.hi#tyaiq
dvau vAva puru#Shoq yadaqdaScaqndrama#siq medhyaqM pa~jcASI#tiH 85

tRuqtIya#syAqM - yaja#mAnaH
hari#H om SrIkRuShNArpaNamastu 
kRuShNayajurbrAhmaNe tRutIyAShTake dvitIyaprapAThakassamAptaH

| kRuShNa yajurvedIya taittirIya brAhmaNe tRutIyAShTake dvitIyaH prapAThakaH samAptaH 
-----------------------------------------

kRuShNa yajurvedIya taittirIya brAhmaNe tRutIyAShTake tRutIyaH prapAThakaH

oM namaH paramAtmane, SrI mahAgaNapataye namaH, SrI guruByo namaH
haqriqH oM

kRuShNa yajurvedIya taittirIya brAhmaNaM 

| kRuShNa yajurvedIya taittirIya brAhmaNe tRutIyAShTakaM |

tRutIya prapAThakaH - darSapUrNamAseShTibrAhmaNAm

3.3.1 anuvAkaM 1 - struksaMmArgaH |
3.3.1.1
pratyu#ShTaq(gm)q rakShaqH pratyu#ShTAq arA#tayaq ityA#ha | rakSha#sAq-mapa#hatyai | aqgnervaqsteji#ShThenaq teja#sAq niShTa#pAqmItyA#ha medhyaqtvAya# | srucaqH saM mA#rShTi | sruqvamagre$ | pumA(gm)# sameqvAByaqH sa(gg)Sya#ti mithunaqtvAya# | atha# juqhUm | atho#paqBRuta$m | atha# dhruqvAm | aqsau vai juqhUH | 1 (10)

3.3.1.2
aqntari#kShamupaqBRut | pRuqthiqvI dhruqvA | iqme vai loqkAH sruca#H | vRuShTi#H saqM mArja#nAni | vRuShTiqrvA iqmAn ~MloqkAna#nupUqrvaM ka#lpayati | te tata#H klRuqptAH same#dhante | same#dhante&smA iqme loqkAH praqjayA# paqSuBi#H | ya eqvaM ~Mveda# | yadi# kAqmaye#taq var.Shu#kaH paqrjanya#H syAqditi# | aqgraqtaH saMmRu#jyAt | 2 (10)

3.3.1.3
vRuShTi#meqva niya#cCati | aqvAqcInA#grAq hi vRuShTi#H | yadi# kAqmayeqtA va#r.ShukaH syAqditi# | mUqlaqtaH saM mRu#jyAt | vRuShTi#meqvodya#cCati | taduqvA A#huH | aqgraqta eqvopari#ShTAqth saM mRu#jyAt | mUqlaqto#&dhastA$t | tada#nupUqrvaM ka#lpate | var.Shu#ko BavaqtIti# | 3 (10)

3.3.1.4
prAcI#maByAqkAra$m | agrai#rantaraqtaH | eqvami#vaq hyanna#maqdyate$ | athoq agrAqdvA oSha#dhInAqmUrja#M praqjA upa#jIvanti | Uqrja eqvAnnAdyaqsyA-va#rudhyai | aqdhastA$t praqtIcI$m | daqNDamu#ttamaqtaH | mUle#naq mUlaqM prati#ShThityai | tasmA#daraqtnau prA~jcyuq-pari#ShTAqllomA#ni | praqtya~jcyaqdhastA$t | 4 (10)

3.3.1.5
srugGye#ShA | prAqNo vai sruqvaH | juqhUrdakShi#Noq hasta#H | uqpaqBRuthsaqvyaH | AqtmA dhruqvA | anna(gm)# saqMmArja#nAni | muqKaqto vai prAqNo#&pAqno BUqtvA | AqtmAnaqmanna#M praqviSya# | bAqhyaqtastaqnuva(gm)# SuBayati | tasmA$thsruqvameqvAgreq saMmA#rShTi | 
muqKaqto hi prAqNo#&pAqno BUqtvA | AqtmAnaqmanna#mA viqSati# | tau prA#NApAqnau | avya#rdhukaH prANApAqnAByA#M Bavati | 
ya eqvaM ~Mveda# | 5 (15)
(juqhurmujyAdBavaqtIti# praqtya~jcyadhastA#nmArShTiq pa~jca# ca) (A1)

3.3.2 AnuvAkaM 2 - sammArjanAnAmagnau praharaNam |
3.3.2.1
diqvaH Silpaqmava#tatam | pRuqthiqvyAH kaqkuBi# Sriqtam | tena# vaqya(gm) saqhasra#valSena | saqpatna#M nASayAmasiq svAheti# sruKsaqM mArja#nAnyaqgnau praha#rati | Apoq vai daqrBAH | rUqpameqvaiShA#meqtan ma#hiqmAnaqM ~MvyAca#ShTe | aqnuqShTuBaqrcA | Anu#ShTuBaH praqjApa#tiH | prAqjAqpaqtyo veqdaH | veqdasyAgra(gg)# sruK saqM mArja#nAni | 6 (10)

3.3.2.2
svenaiqvainA#niq Canda#sA | svayA# deqvata#yAq sama#rdhayati | athoq RugvAva yoShA$ | daqrBo vRuShA$ | tanmi#thuqnam | miqthuqnameqvAsyaq tadyaqj~je ka#roti praqjana#nAya | prajA#yate praqjayA# paqSuBiqr-yaja#mAnaH | tAnyekeq vRuthaiqvApA#syanti | tattathAq na kAqryam | Ara#bdhasya yaqj~jiya#syaq karma#NaqH sa vi#doqhaH | 7 (10)

3.3.2.3
yadye#nAni paqSavo#&BiqtiShThe#yuH | na tatpaqSuByaqH kam | aqdBirmA#rjayiqtvotkaqre nya#syet | yadvai yaqj~jiya#syaq karma#Noq&nyatrAhu#tIByaH saqM tiShTha#te | uqtkaqro vAva tasya# pratiqShThA | eqtA(gm) hi tasmai# pratiqShThAM deqvAH saqmaBa#ran | yadaqdBirmAqrjaya#ti | tena# SAqntam |
yadu#tkaqre nyaqsyati# | praqtiqShThAmeqvainA#niq tadga#mayati | 8 (10)

3.3.2.4
prati#tiShThati praqjayA# paqSuBiqryaja#mAnaH | atho# staqmbasyaq vA eqtadrUqpam | yathsru#KsaqMmArja#nAni | staqmbaqSo vA oSha#dhayaH | tAsA#M jaratkaqkShe paqSavoq na ra#mante | apri#yoq hye#ShAM jaratkaqkShaH | yAva#dapriyo haq vai ja#ratkaqkShaH pa#SUqnAm | tAva#dapriyaH paSUqnAM Ba#vati | yasyaiqtAnyaqnya-trAqgner-dadha#ti | naqvaqdAvyA#suq vA oSha#dhIShu paqSavo# ramante | 9 (10)

3.3.2.5
naqvaqdAqvo hye#ShAM priqyaH | yAva#tpriyo haq vai na#vadAqvaH pa#SUqnAm | tAva#tpriyaH paSUqnAM Ba#vati | yasyaiqtAnyaqgnau praqhara#nti | tasmA# deqtAnyaqgnAveqva praha#ret | yaqtaqrasmi#nth-saM mRuqjyAt | paqSUqnAM dhRutyai$ | yo BUqtAnAqmadhi#patiH | ruqdrasta#nticaqro vRuShA$ | 
paqSUnaqsmAkaqM mA hi(gm)#sIH | eqtada#stu huqtaM tavaq svAhetya#gni saqM mArja#nAnyaqgnau praha#rati | eqShA vA eqteShAqM ~Myoni#H |
eqShA pra#tiqShThA | svAmeqvainA#niq yoni$m | svAM pra#tiqShThAM ga#mayati | prati#tiShThati praqjayA# paqSuBiqryaja#mAnaH | 10 (16)
(veqdasyAgra(gg)# sruKsaqMnArja#nAni vidoqho ga#mayati paqSavo# ramante hi(gm)sIqShShaTca#)(A2)

3.3.3 anuvAkaM 3 - patnIsaMnahanam |
3.3.3.1
aya#j~joq vA eqShaH | yo#&paqtnIka#H | na praqjAH prajA#yeran | patnyanvA#ste | yaqj~jameqvAka#H | praqjAnA#M praqjana#nAya | yattiShTha#ntI saqM nahye#ta | priqyaM j~jAqti(gm) ru#ndhyAt | AsI#nAq saMna#hyate | AsI#nAq hye#ShA vIqrya#M kaqroti# | 11 (10)

3.3.3.2
yatpaqScAtprAcyaqnvAsI#ta | aqnayA# saqmada#M dadhIta | deqvAnAqM patni#yA saqmada#M dadhIta | deSA#ddakShiNaqta udIqcyanvA#ste | Aqtmano# gopIqthAya# | AqSAsA#nA saumanaqsamityA#ha | medhyA#meqvainAqM keva#lIM kRuqtvA | AqSiShAq sama#rdhayati | aqgneranu#vratA BUqtvA saMna#hye sukRuqtAyaq kamityA#ha | eqtadvai patni#yai vratopaqnaya#nam | 12 (10)

3.3.3.3
tenaiqvainA#M ~Mvraqtamupa#nayati | tasmA#dAhuH | yaScaiqvaM ~Mvedaq yaScaqna | yoktra#meqva yu#te | yamaqnvAste$ | tasyAqmuShmi#n ~Mloqke Ba#vaqtItiq yoktre#Na | yadyoktra$m | sa yoga#H | yadAste$ | sa kShema#H | 13 (10)

3.3.3.4
yoqgaqkSheqmasyaq klRuptyai$ | yuqktaM kri#yAtA AqSIH kAme#yujyAtAq iti# | AqSiShaqH samRu#ddhyai | graqnthiM gra#thnAti | AqSiSha# eqvAsyAqM pari#gRuhNAti | pumAqnq vai graqnthiH | strI patnI$ | tanmi#thuqnam | miqthuqnameqvAsyaq tadyaqj~je ka#roti praqjana#nAya | prajA#yate praqjayA# paqSuBiqr yaja#mAnaH | 14 (10)

3.3.3.5
atho# aqrdho vA eqSha Aqtmana#H | yatpatnI$ | yaqj~jasyaq dhRutyAq aSi#thilaM BAvAya | suqpraqjasa#stvA vaqya(gm) suqpatnIqrupa# sediqmetyA#ha | 
yaqj~jameqva tanmi#thuqnIka#roti | Uqne&ti#riktaM dhIyAtAq itiq prajA$tyai | maqhIqnAM payoq&syoSha#dhInAq(gm)q rasaq ityA#ha | rUqpameqvAsyaiq-tanma#hiqmAnaqM ~MvyAca#ShTe | tasyaq te&kShI#yamANasyaq nirva#pAmi devayaqjyAyAq ityA#ha | AqSiSha#meqvai tAmASA#ste | 15 (10)
(kaqroti# vratopaqnaya#naqM kShemoq yaja#mAnaSSAste) (A3)

3.3.4 anuvAkaM 4 - Ajyotpavanam |
3.3.4.1
GRuqtaM caq vai madhu# ca praqjApa#tirAsIt | yatoq madhvA#sIt  | tata#H praqjA a#sRujata | tasmAqnmadhu#Shi praqjana#namivAsti | tasmAqnmadhu#ShAq na praca#ranti | yAqtayA#maq hi | Ajye#naq praca#ranti | yaqj~jo vA Ajya$m | yaqj~jenaiqva yaqj~jaM praca#rantyayA#-tayAmatvAya | patnyave#kShate | 16 (10)

3.3.4.2
miqthuqnaqtvAyaq prajA$tyai | yadvai patnI# yaqj~jasya# kaqroti# | miqthuqnaM tat | athoq patni#yA eqvaiSha yaqj~jasyA#nvAraqmBo&na#vacCittyai | aqmeqdhyaM ~MvA eqtat ka#roti | yatpatnyaqvekSha#te | gAr.ha#patye &dhi#Srayati medhyaqtvAya# | AqhaqvaqnIya#-maqByuddra#vati | yaqj~jasyaq santa#tyai | tejo#&siq tejo&nuq prehItyA#ha | 17 (10)

3.3.4.3
tejoq vA aqgniH | tejaq Ajya$m | teja#saiqva tejaqH sama#rdhayati | aqgnisteq tejoq mA vinaiqdityAqhAhi(gm)# sAyai | sPyasyaq vartma#nthsAdayati | yaqj~jasyaq santa#tyai | aqgnerjiqhvA&si# suqBUqrdeqvAnAqmityA#ha | yaqthAq yaqjureqvai tat | dhAmne#dhAmne deqveByoq yaju#She yajuShe BaqvetyA#ha | AqSiSha#meqvai tAmASA#ste | 18 (10)

3.3.4.4
tadvA ata#H paqvitrA#ByAmeqvotpu#nAti | yaja#mAnoq vA Ajya$m | prAqNAqpAqnau paqvitre$ | yaja#mAna eqva prA#NApAqnau da#dhAti | uqnaqrAqhAra$m | eqvami#vaq hi prA#NApAqnau saqM cara#taH | Suqkrama#siq jyoti#rasiq tejoq&sItyA#ha | rUqpameqvAsyaiq tanma#hiqmAnaqM ~MvyAca#ShTe |
triryaju#ShA | traya# iqme loqkAH | 19 (10)

3.3.4.5
eqShAM ~MloqkAnAqmAptyai$ | triH | tryA#vRuqddhi yaqj~jaH | atho# medhyaqtvAya# | athAjya#vatIByAmaqpaH | rUqpameqvAsA#meqtadvarNa#M dadhAti | apiq vA uqtAhu#H | yathA# haq vai yoShA# suqvaqrNaq(gm)q hira#NyaM peSaqlaM biBra#tI rUqpANyAste$ | eqvameqtA eqtar.hIti# | Apoq vai sarvA# deqvatA$H | 20 (10)

3.3.4.6
eqShA hi viSve#ShAM deqvAnA#M taqnUH | yadAjya$m | tatroqBayo#rmImAq(gm)q sA | jAqmi syAt | yadyajuqShA &&jyaqM ~Myaju#ShAq &pa u#tpunIqyAt | 
Canda#sAq&pa utpu#nAtyajA#mitvAya | atho# mithunaqtvAya# | sAqviqtriqyArcA | saqviqtRupra#sUtaM meq karmA#saqditi# | saqviqtRupra#sUtameqvAsyaq karma# Bavati | paqcCo gA#yatriqyA tri#H ShamRuddhaqtvAya# | aqdBireqvauSha#dhIqH saM na#yati | oSha#dhIBiH paqSUn | paqSuBiqryaja#mAnam | SuqkraM tvA# SuqkrAyAqM jyoti#stvAq jyoti#ShyaqrcistvAq &rciShItyA#ha sarvaqtvAya# | paryA#ptyAq ana#ntarAyAya | 21 (16)
(IqkShaqtaq Aqhaq SAqsteq loqkA deqvatA# Bavatiq ShaTca#) (A4)

3.3.5 anuvAkaM 5 - AjyagrahaNam |
3.3.5.1
deqvAqsuqrAH saM ~MyA#ttA Asan | sa eqtamindraq Ajya#syAvakAqSa-ma#paSyat | tenAvai#kShata | tato# deqvA aBa#van | parA&su#rAH | ya eqvaM ~MviqdvAnAjya#-maqvekSha#te | Bava#tyAqtmanA$ | parA#&syaq BrAtRu#vyo Bavati | braqhmaq vAqdino# vadanti | yadAjye#nAqnyAni# haqvI(gg)Shya#Bi-GAqraya#ti | 22 (10)

3.3.5.2
athaq kenAjyaqmiti# | saqtyeneti# brUyAt | cakShuqrvai saqtyam | saqtyenaiqvaina#daqBi-GA#rayati | IqSvaqro vA eqSho#&ndho Bavi#toH | yaScakShuqShA &&jya#maqvekSha#te | niqmIlyAve#kSheta | dAqdhArAqtmancakShu#H | aqByAjya#M GArayati | Ajya#M gRuhNAti | 23 (10)

3.3.5.3
CandA(gm)# siq vA Ajya$m | CandA(gm)#syeqva prI#NAti | caqturjuqhvAM gRu#hNAti | catu#ShpAdaH paqSava#H | paqSUneqvAva# rundhe | aqShTAvu#paqBRuti# | aqShTAkSha#rA gAyaqtrI | gAqyaqtraH prAqNaH | prAqNameqva paqSuShu# dadhAti | caqturdhruqvAyA$m | 24 (10)

3.3.5.4
catu#ShpAdaH paqSava#H | paqSuShveq-vopari#ShTAqt-prati#tiShThati | yaqjaqmAqnaq deqvaqtyA# vai juqhUH | BrAqtRuqvyaq deqvaqtyo#paqBRut | 
caqturjuqhvAM gRuqhNanBUyo# gRuhNIyAt | aqShTAvu#paqBRuti# gRuqhNankanI#yaH | yaja#mAnAyaiqva BrAtRu#vyaqmupa#stiM karoti |
gaurvai sruva#H | caqturjuqhvAM gRu#hNAti | tasmAqccatu#ShpadI | 25 (10)

3.3.5.5
aqShTAvu#paqBRuti# | tasmA#daqShTA-Sa#PA | caqturdhruqvAyA$m | tasmAqccatu#stanA | gAmeqva tathsa(gg) ska#roti | sA &smaiq sa(gg) skRuqteShaqmUrja#M duhe | yajjuqhvAM gRuqhNAti# | praqyAqjeByaqstat | yadu#paqBRuti# | praqyAqjAqnUqyAqjeByaqstat | sarva#smaiq vA eqtadyaqj~jAya# gRuhyate | yaddhruqvAyAqmAjya$m | 26 (12)
(aqBiqGAqraya#ti gRuhNAti dhruqvAyAqM catu#ShpadI prayAjAnuyAqjeByaqstaddveq ca#) (A5)

3.3.6 anuvAkaM 6 - struksAdanam |
3.3.6.1
Apo# devIr agrepuvo agreguvaq ityA#ha | rUqpameqvAsA#meqtan-ma#hiqmAnaqM ~MvyAca#ShTe | agra# iqmaM ~Myaqj~jaM na#yaqtAgre# yaqj~japa#tiqmityA#ha | agra# eqva yaqj~jaM na#yanti | agre# yaqj~japa#tim | yuqShmAnindro#&vRuNIta vRutraqtUrye# yUqyamindra#mavRuNIdhvaM ~MvRutraqtUryaq ityA#ha | vRuqtra(gm)ha# haniqShyannindraq Apo# vavre | Apoq hendra#M ~Mvavrire | saqM j~jAmeqvAsA#meqtath-sAmA#naqM ~MvyAca#ShTe | prokShi#tAqH sthetyA#ha | 27 (10)

3.3.6.2
tenApaqH prokShi#tAH | aqgnirdeqveByoq nilA#yata | kRuShNo# rUqpaM kRuqtvA | sa vanaqspatIqnprAvi#Sat | kRuShNo#&syAKareqShTho#&gnaye# tvAq svAhetyA#ha | aqgnaya# eqvainaqM juShTa#M karoti | atho# aqgnereqva medhaqma-va#rundhe | vedi#rasi baqr.qhiShe# tvAq svahetyA#ha | praqjA vai baqr.qhiH | pRuthiqvI vedi#H | 28 (10)

3.3.6.3
praqjA eqva pRu#thiqvyAM prati#ShThApayati | baqr.qhira#si sruqgByastvAq svAhetyA#ha | praqjA vai baqr.qhiH | yaja#mAnaqH sruca#H | yaja#mAnameqva praqjAsuq prati#ShThApayati | diqve tvAq&ntari#kShAya tvA pRuthiqvyai tveti# baqr.qhirAqsAdyaq prokSha#ti | eqBya eqvaina#M ~MloqkeByaqH prokSha#ti | 
athaq tata#H saqha sruqcA puqrastA$t praqtya~jca#M graqnthiM pratyu#kShati | praqjA vai baqr.qhiH | yathAq sUtyai# kAqla Apa#H 
puqrastAqdyanti# | 29 (10)

3.3.6.4
tAqdRugeqva tat | svaqdhA piqtRuByaq ityA#ha | svaqdhAq kAqro hi pi#tRuqNAm | UrgBava bar.hiqShadByaq itiq dakShi#NAyaiq SroNeqrotta#rasyaiq 
nina#yatiq santa#tyai | mAsAq vai piqtaro# bar.hiqShada#H | mAsA#neqva prI#NAti | mAsAq vA oSha#dhIr-vaqrdhaya#nti | mAsA#H pacantiq samRu#ddhyai | ana#tiskandan ha paqrjanyo# var.Shati | yatraiqtadeqvaM kriqyate$ | 30 (10)

3.3.6.5
UqrjA pRu#thiqvIM ga#cCaqtetyA#ha | pRuqthiqvyAmeqvorja#M dadhAti | tasmA$t pRuthiqvyA UqrjA Bu#~jjate | graqnthiM ~Mvisra(gm)# sayati | praja#nayatyeqva tat | UqrdhvaM prA~jcaqmudgU#DhaM praqtya~jcaqmAya#cCati | tasmA$t prAqcInaq(gm)q reto# dhIyate | praqtIcI#H praqjA jA#yante | viShNoqH stUpoq&sItyA#ha | yaqj~jo vai viShNu#H | 31 (10)

3.3.6.6
yaqj~jasyaq dhRutyai$ | puqrastA$t prastaqraM gRu#hNAti | muKya#meqvaina#M karoti | iya#ntaM gRuhNAti | praqjApa#tinA yaj~jamuqKenaq saM mi#tam | 
iya#ntaM gRuhNAti | yaqj~jaqpaqruShAq saMmi#tam | iya#ntaM gRuhNAti | eqtAvaqdvai puru#She vIqrya$m | vIqrya# saMmitam | 32 (10)

3.3.6.7
apa#rimitaM gRuhNAti | apa#rimitaqsyA va#ruddhyai | tasmi#n paqvitreq api#sRujati | yaja#mAnoq vai pra#staqraH | prAqNAqpAqnau paqvitre$ | yaja#mAna eqva prA#NApAqnau da#dhAti | UrNA#mradasaM tvA stRuNAqmItyA#ha | yaqthAq yaqjureqvai tat | svAqsaqsthaM deqveByaq ityA#ha | deqveBya# eqvaina#thsvAsasthaM karoti | 33 (10)

3.3.6.8
baqr.qhiH stRu#NAti | praqjA vai baqr.qhiH | pRuqthiqvI vedi#H | praqjA eqva pRu#thiqvyAM prati#ShThApayati | ana#tidRuSna(gg) stRuNAti | praqjayaiqvaina#M paqSuBiqrana#tidRuSnaM karoti | dhAqraya#nprastaqraM pa#riqdhInpari# dadhAti | yaja#mAnoq vai pra#staqraH | yaja#mAna eqva tathsvaqyaM pa#riqdhInpari# dadhAti | gaqndhaqrvo#&si viqSvAva#suqrityA#ha | 34 (10)

3.3.6.9
viSva#meqvAyuqryaja#mAne dadhAti | indra#sya bAqhura#siq dakShi#Naq ityA#ha | iqndriqyameqva yaja#mAne dadhAti | miqtrAvaru#Nau tvottaraqtaH pari#dhattAqmityA#ha | prAqNAqpAqnau miqtrAvaru#Nau | prAqNAqpAqnAveqvAsmi#n dadhAti | sUrya#stvA puqrastA$t pAqtvityA#ha | rakSha#sAq-mapa#hatyai | kasyA#ScidaqBiSa#styAq ityA#ha | apa#rimitAdeqvaina#M pAti | 35 (10)

3.3.6.10
vIqtiho#traM tvA kavaq ityA#ha | aqgnimeqva hoqtreNaq sama#rdhayati | dyuqmantaq(gm)q sami#dhImaqhItyA#haq sami#ddhyai | agne# bRuqhanta#madhvaqra ityA#haq vRuddhyai$ | viqSo yaqntre sthaq ityA#ha | viqSAM ~Myatyai$ | uqdIqcInA#greq nida#dhAtiq prati#ShThityai | vasU#nA(gm) ruqdrANA#-mAdiqtyAnAq(gm)q sada#si sIqdetyA#ha | deqvatA#nAmeqva sada#ne prastaqra(gm) sA#dayati | juqhUra#si GRuqtAcIq nAmnetyA#ha | 36 (10)

3.3.6.11
aqsau vai juqhUH | aqntari#kShamupaqBRut | pRuqthiqvI dhruqvA | tAsA# meqtadeqva priqyaM nAma# | yadGRuqtAcIti# | yadGRuqtAcItyAha# | priqyeNaiqvainAq nAmnA# sAdayati | eqtA a#sadanthsukRuqtasya# loqka ityA#ha | saqtyaM ~Mvai su#kRuqtasya# loqkaH | saqtya eqvainA#H sukRuqtasya# loqke sA#dayati | tA vi#ShNo pAqhItyA#ha | yaqj~jo vai viShNu#H | yaqj~jasyaq dhRutyai$ | pAqhi yaqj~jaM pAqhi yaqj~japa#tiM pAqhi mAM ~Mya#j~jaqniyaqmityA#ha | yaqj~jAyaq yaja#mAnAyAqtmane$ | teBya# eqvASiShaqmASAqste &nA#rtyai | 37 (16)
(sthetyA#ha pRuthiqvI vediqryanti# kriqyateq viShNu#rvIqrya#saMmitaM karotyAha pAtiq nAmnotyA#ha loqke sA#dayatiq ShaTca#)(A6)

3.3.7 anuvAkaM 7 - AGAraH |
3.3.7.1
aqgninAq vai hotrA$ | deqvA asu#rA-naqBya#Bavan | aqgnaye# samiqdhyamA#nAqyAnu# brUqhItyA#haq BrAtRu#vyABiBUtyai | eka#vi(gm) SatimidhmadAqrUNi# Bavanti | eqkaqviq(gm)qSo vai puru#ShaH | puru#ShaqsyAptyai$ | pa~jca#daSedhmadAqrUNyaqByA da#dhAti | pa~jca#daSaq vA a#rdhamAqsasyaq rAtra#yaH |
aqrdhaqmAqsaqSaH sa#M ~Mvathsaqra A#pyate | trIn-pa#riqdhInpari# dadhAti | 38 (10)

3.3.7.2
Uqrdhve saqmidhAqvA da#dhAti | aqnUqyAqjeBya#H saqmidhaqmati#SinaShTi | ShaTthsaM pa#dyante | ShaDvA Ruqtava#H | RuqtUneqva prI#NAti | 
veqdenopa#vA jayati | prAqjAqpaqtyo vai veqdaH | prAqjAqpaqtyaH prAqNaH | yaja#mAna AhavaqnIya#H | yaja#mAna eqva prAqNaM da#dhAti | 39 (10)

3.3.7.3
trirupa#vA jayati | trayoq vai prAqNAH | prAqNAneqvAsmi#n dadhAti | veqdeno#paqyatya# sruqveNa# prAjApaqtya-mA#GAqramA-GA#rayati |
yaqj~jo vai praqjApa#tiH | yaqj~jameqva praqjApa#tiM muKaqta Ara#Bate | atho# praqjApa#tiqH sarvA# deqvatA$H | sarvA# eqva deqvatA#H prINAti | aqgnima#gnIqttristriqH saM mRuqDhDhItyA#ha | tryA#vRuqddhi yaqj~jaH | 40 (10)

3.3.7.4
athoq rakSha#sAqmapa#hatyai | paqriqdhInth-saM mA#rShTi | puqnAtyeqvainAn# | tristriqH saM mA#rShTi | tryA#vRuqddhi yaqj~jaH | atho# medhyaqtvAya# | atho# eqte vai de#vASvAH | deqvAqSvAneqva tathsaM mA#rShTi | suqvaqrgasya# loqkasyaq sama#ShTyai | AsI#noq&nya-mA#GAqramA-GA#rayati | 41 (10)

3.3.7.5
tiShTha#nnaqnyam | yathA &no# vAq ratha#M ~MvAyuq~jjyAt | eqvameqva tada#dhvaqryuryaqj~jaM ~Myu#nakti | suqvaqrgasya# loqkasyAqByU#Dhyai | vaha#ntyenaM grAqmyAH paqSava#H | ya eqvaM ~Mveda# | Buva#namasiq vipra#thaqsvetyA#ha | yaqj~jo vai Buva#nam | yaqj~ja eqva yaja#mAnaM praqjayA# 
paqSuBi#H prathayati | agneq yaShTa#riqdaM namaq ityA#ha | 42 (10)

3.3.7.6
aqgnirvai deqvAnAqM ~MyaShTA$ | ya eqva deqvAnAqM ~MyaShTA$ | tasmA# eqva nama#skaroti | juhvehyaqgnistvA# hvayati devayaqjyAyAq upa#BRuqdehi# deqvastvA# saviqtA hva#yati devayaqjyAyAq ityA#ha AqgneqyI vai juqhUH | sAqviqtryu#paqBRut | tAByA#meqvaineq prasU#taq Ada#tte | agnA#viShNUq mA vAqmava#-kramiShaqmityA#ha | aqgniH puqrastA$t | viShNu#ryaqj~jaH paqScAt | 43

3.3.7.7
tAByA#meqva pra#tiq procyAqtyA krA#mati | viji#hAthAqM mA mAq saM tA#ptaqmityAqhA hi(gm)# sAyai | loqkaM me# lokakRutau kRuNutaqmityA#ha | AqSiSha#meqvai tAmASA#ste | viShNoqH sthAna#maqsItyA#ha | yaqj~jo vai viShNu#H | eqtat Kaluq vai deqvAnAqma pa#rAjita-mAqyata#nam | yadyaj~jaqH | deqvAnA#meqvA pa#rAjita Aqyata#ne tiShThati | iqta indro# akRuNodvIqryA#NItyA#ha | 44 (10)

3.3.7.8
iqndriqyameqva yaja#mAne dadhAti | saqmAqraByoqrdhvo a#dhvaqro di#viqspRuSaqmityA#haq vRuddhyai$ | AqGAqramA#-GAqryamA#Naqmanu# samAqraBya# | eqtasmi#nkAqle deqvAH su#vaqrgaM ~MloqkamA#yan | sAqkShAdeqva yaja#mAnaH suvaqrgaM ~Mloqkame#ti | athoq samRu#ddhenaiqva yaqj~jenaq yaja#mAnaH suvaqrgaM ~Mloqkame#ti | ahru#to yaqj~jo yaqj~japa#teqrityAq-hAnA#rtyai | indrA#vAqnthsvAhetyA#ha | iqndriqyameqva yaja#mAne dadhAti | bRuqhadBA ityA#ha | 45 (10)

3.3.7.9
suqvaqrgo vai loqko bRuqhadBAH | suqvaqrgasya# loqkasyaq sama#ShTyai | yaqjaqmAqnaqdeqvaqtyA# vai juqhUH | BrAqtRuqvyaq deqvaqtyo#paqBRut | prAqNa A#GAqraH | yathsa(gg)# spaqr.Saye#t | BrAtRu#vye&sya prAqNaM da#dhyAt | asa(gg)# spar.SayannaqtyAkrA#mati | yaja#mAna eqva prAqNaM da#dhAti | pAqhimA# &gneq duSca#ritAqdA mAq suca#rite BaqjetyA#ha | 46 (10)

3.3.7.10
aqgnirvAva paqvitra$m | vRuqjiqnamanRu#taqM duSca#ritam | Ruqjuqkaqrma(gm) saqtya(gm) suca#ritam | aqgnireqvaina#M ~MvRujiqnAdanRu#tAqdduSca#ritAtpAti | Ruqjuqkaqrme saqtye suca#rite Bajati | tasmA#deqvamASA#ste | Aqtmano# gopIqthAya# | Siroq vA eqtadyaqj~jasya# | yadA#GAqraH | AqtmA dhruqvA | 47 (10)

3.3.7.11
AqGAqramAq-GArya# dhruqvA(gm) sama#nakti | Aqtmanneqva yaqj~jasyaq SiraqH prati#dadhAti | dviH sama#nakti | dvau hi prA#NApAqnau | tadA#huH | trireqva sama#~jjyAt | tridhA#tuq hi Siraq iti# | Sira# ivaiqtadyaqj~jasya# | athoq trayoq vai prAqNAH | prAqNAneqvAsmi#n dadhAti | maqKasyaq Siro#&siq saM jyoti#ShAq jyoti#ra~gktAqmityA#ha | jyoti#reqvAsmA# uqpari#ShTAddadhAti | suqvaqrgasya# loqkasyAnu#KyAtyai | 48 (13)
(pari#dadhAti prAqNaM da#dhAtiq hi yaqj~jo GA#rayatiq namaq ityA#ha paqScAdvIqryA#NItyA#haq BA ityA#ha BaqjetyA#ha 
dhruvaivAsmi#ndadhAtiq trINi# ca) (A7)

3.3.8 anuvAkaM 8 - iDABakShaNam |
3.3.8.1
dhiShNi#yAq vA eqte nyu#pyante | yadbraqhmA | yaddhotA$ | yada#dhvaqryuH | yadaqgnIt | yadyaja#mAnaH | tAnyada#ntareqyAt | yaja#mAnasya prAqNAnth- saM ka#r.Shet | praqmAyu#kaH syAt | puqroqDASa#mapaqgRuhyaq saM ca#ratyadhvaqryuH | 49 (10)

3.3.8.2
yaja#mAnAyaiqva talloqka(gm) Si(gm)# Shati | nAsya# prAqNAnthsaM ka#r.Shati | na praqmAyu#ko Bavati | puqrastA$t praqtya~g~gAsI#naH | iDA#yAq iDAqmAda#dhAti | hastyAq(gm)q hotre$ | paqSavoq vA iDA$ | paqSavaqH puru#ShaH | paqSuShveqva paqSUnprati#ShThApayati | iDA#yaiq vA eqShA prajA#tiH | 50 (10)

3.3.8.3
tAM prajA#tiqM ~Myaja#mAqno&nuq prajA#yate | dviraq~ggulA#vanaktiq parva#NoH | dviqpAdyaja#mAnaqH prati#ShThityai | saqkRudupa#-stRuNAti | dvirAda#dhAti | saqkRudaqBi-GA#rayati | caqtuH saM pa#dyate | caqtvAriq vai paqSoH pra#tiqShThAnA#ni | yAvA#neqva paqSuH | tamupa#hvayate | 51 (10)

3.3.8.4
muKa#mivaq pratyupa#hvayeta | saqM muqKAneqva paqSUnupa#hvayate | paqSavoq vA iDA$ | tasmAqthsA &nvAqraByA$ | aqdhvaqryuNA# caq yaja#mAnena ca | upa#hUtaH paSuqmAna#sAqnItyA#ha | upaq hye#nauq hvaya#teq hotA$ | iDA#yai deqvatA#nAmupahaqve | upa#hUtaH paSuqmAnBa#vati | ya eqvaM ~Mveda# | 52 (10)

3.3.8.5
yAM ~Mvai hastyAqmiDA#mAqdadhA#ti | vAqcaH sA BA#gaqdheya$m | yAmu#paqhvaya#te | prAqNAnAq(gm)# sA | vAca#M caiqva prAqNA(gg)ScA-va#rundhe | 
athaq vA eqtarhyupa#hUtAyAq-miDA#yAm | puqroqDASa#syaiqva ba#rhiqShado# mImAq(gm)q sA | yaja#mAnaM deqvA a#bruvan | haqvirnoq nirvaqpeti# |
nAhama#BAqgo nirva#PsyAqmItya#bravIt | 53 (10)

3.3.8.6
na mayA#&BAqgayA &nu#vakShyaqthetiq vAga#bravIt | nAhama#BAqgA pu#ro&nuvAqkyA# BaviShyAqmIti# puro&nuvAqkyA$ | nAhama#BAqgA yAqjyA# BaviShyAqmIti# yAqjyA$ | na mayA# &BAqge naqvaSha#TkariShyaqtheti# vaShaTkAqraH | yadya#jamAnaBAqgaM niqdhAya# puroqDASa#M bar.hiqShada#M kaqroti# | tAneqva tadBAqgina#H karoti | caqtuqrdhA ka#roti | cata#sroq diSa#H | dikShve#va prati#tiShThati | baqr.qhiqShada#M karoti | 54 (10)

3.3.8.7
yaja#mAnoq vai pu#roqDASa#H | praqjA baqr.qhiH | yaja#mAnameqva praqjAsuq prati#ShThApayati | tasmA#daqsthnA &nyAH praqjAH pra#tiqtiShTha#nti | 
mAq(gm)q senAqnyAH | athoq KalvA#huH | dakShi#NAq vA eqtA ha#viryaqj~jasyA#ntarveqdya-va#rudhyante | yatpu#roqDASa#M bar.hiqShada#M kaqrotIti# |
caqtuqrdhA ka#roti | caqtvAroq hye#te ha#viryaqj~jasyaqrtvija#H | 55 (10)

3.3.8.8
braqhmA hotA#&dhvaqryuraqgnIt | tamaqBimRu#Set | iqdaM braqhmaNa#H | iqda(gm) hotu#H | iqdama#dhvaqryoH | iqdamaqgnIdhaq iti# | 
yathaiqvAdaH sauqmye#&dhvaqre | AqdeSa#mRuqtvigByoq dakShi#NA nIqyante$ | tAqdRugeqva tat | aqgnIdhe# prathaqmAyA da#dhAti | 56 (10)

3.3.8.9
aqgnimu#KAq hyRuddhi#H | aqgnimu#KAmeqvarddhiqM ~Myaja#mAna Rudhnoti | saqkRudu#paqstIryaq dvirAqdadha#t | uqpaqstIryaq dviraqBiGA#rayati | ShaTsaM pa#dyante | ShaDvA Ruqtava#H | RuqtUneqva prI#NAti | veqdena# braqhmaNe# brahmaBAqgaM pari#harati | prAqjAqpaqtyo vai veqdaH | prAqjAqpaqtyo braqhmA | 57 (10)

3.3.8.10
saqviqtA yaqj~jasyaq prasRu#tyai | athaq kAma#maqnyena# | tatoq hotre$ | madhyaqM ~MvA eqtadyaqj~jasya# | yaddhotA$ | maqdhyaqta eqva yaqj~jaM prI#NAti | athA#dhvaqryave$ | praqtiqShThA vA eqShA yaqj~jasya# | yada#dhvaqryuH | tasmA#ddhavir-yaqj~jasyaiq-tAmeqvA-vRutaqmanu# | 58 (10)

3.3.8.11
aqnyA dakShi#NA nIyante | yaqj~jasyaq prati#ShThityai | aqgnima#gnIthsaqkRut sa#kRuqthsaM mRuqDhDhItyA#ha | parA#~givaq hye#tar.hi# yaqj~jaH | iqShiqtA daivyAq hotA#raq ityA#ha | iqShiqta(gm) hi karma# kriqyate$ | BaqdraqvAcyA#yaq preShi#toq mAnu#ShaH sUktavAqkAya# sUqktA brUqhItyA#ha | AqSiSha#meqvai tAmASA#ste | svaqgA daivyAq hotRu#Byaq ityA#ha | yaqj~jameqva tathsvaqgA ka#roti | svaqstirmAnu#SheByaq ityA#ha | AqSiSha#meqvai tAmASA#ste | SaqM ~MyorbrUqhItyA#ha | SaqM ~Myumeqva bA#r.haspaqtyaM BA#gaqdheye#naq sama#rdhayati | 59 (14)
(caqraqtyaqdhvaqryuH prajA#tirhvayateq vedA#bravIhbar.hiqShada#M karotyRuqtvijo# dadhAti braqhmA&nu#karoti caqtvAri# ca) (A8)

3.3.9 anuvAkaM 9 - prastaraprahArAdikam |
3.3.9.1
athaq srucA#vanuqShTugByAqM ~MvAja#vatIByAqM ~MvyU#hati | praqtiqShThA vA a#nuqShTuk | annaqM ~MvAjaqH prati#ShThityai | aqnnAdyaqsyA-va#rudhyai | prAcI#M juqhUmU#hati | jAqtAneqva BrAtRu#vyAqn praNu#date | praqtIcI#mupaqBRuta$m | jaqniqShyamA#NAneqva prati#nudate | sa viShU#ca eqvApohya# saqpatnAqnq yaja#mAnaH | aqsmin ~Mloqke prati#tiShThati | 60 (10)

3.3.9.2
dvAByA$m | dvipra#tiShThoq hi | vasu#ByastvA ruqdreBya#stvA &&diqtyeByaqstvetyA#ha | yaqthAq yaqjureqvaitat | sruqkShu pra#staqrama#nakti | iqme vai loqkAH sruca#H | yaja#mAnaH prastaqraH | yaja#mAnameqva teja#sA &nakti | treqdhA &na#kti | traya# iqme loqkAH | 61 (10)

3.3.9.3
eqBya eqvaina#M ~MloqkeByo#&nakti | aqBiqpUqrvama#nakti | aqBiqpUqrvameqva yaja#mAnaqM teja#sA &nakti | aqkta(gm) rihA#NAq ityA#ha | tejoq vA Ajya$m | yaja#mAnaH prastaqraH | yaja#mAnameqva teja#sA &nakti | viqyantuq vayaq ityA#ha | vaya# eqvaina#M kRuqtvA | suqvaqrgaM ~MloqkaM 
ga#mayati | 62 (10)

3.3.9.4
praqjAM ~MyoniqM mA nirmRu#kShaqmityA#ha | praqjAyai# gopIqthAya# | ApyA#yantAqmApaq oSha#dhayaq ityA#ha | Apa# eqvauSha#dhIqrApyA#yayati | maqrutAqM pRuSha#tayaqH sthetyA#ha | maqrutoq vai vRuShTyA# ISate | vRuShTi#meqvA-va#rundhe | diva#M gacCaq tato# noq vRuShTiqmeraqyetyA#ha | vRuShTiqrvai dyauH | vRuShTi#meqvA-va#rundhe | 63 (10)

3.3.9.5
yAvaqdvA a#dhvaqryuH pra#staqraM praqhara#ti | tAva#dasyAyu#rmIyate | AqyuqShpA a#gneq&syAyu#rme pAqhItyA#ha | Ayu#reqvAtmandha#tte | 
yAvaqdvA a#dhvaqryuH pra#staqraM praqhara#ti | tAva#dasyaq cakShu#rmIyate | caqkShuqShpA a#gne&siq cakShu#rme pAqhItyA#ha | cakShu#reqvAtmandha#tte | dhruqvA &sItyA#haq prati#ShThityai | yaM pa#riqdhiM paqryadha#tthAq ityA#ha | 64 (10)

3.3.9.6
yaqthAq yaqjureqvai tat | agne# deva paqNiBi#rvIqryamA#Naq ityA#ha | aqgnaya# eqvainaqM juShTa#M karoti | taM ta# eqtamanuq joSha#M BarAqmItyA#ha | saqjAqtAneqvAsmAq anu#kAnkaroti | nedeqSha tvada#paceqtayA#tAq ityAqhAnu#KyAtyai | yaqj~jasyaq pAthaq upaq sami#taqmityA#ha |
BUqmAna#meqvopai#ti | paqriqdhIn-praha#rati | yaqj~jasyaq sami#ShTyai | 65 (10)

3.3.9.7
srucauq saM prasrA#vayati | yadeqva tatra# krUqram | tattena# Samayati | juqhvAmu#paqBRuta$m | yaqjaqmAqnaqdeqvaqtyA# vai juqhUH | BrAqtRuqvyaq-deqvaqtyo#paqBRut | yaja#mAnAyaiqva BrAtRu#vyaqmupa#stiM karoti | saq(gg)q srAqvaBA#gAqH sthetyA#ha | vasa#voq vai ruqdrA A#diqtyAH sa(gg)# srAqvaBA#gAH | teShAqM tadBA#gaqdheya$m | 66 (10)

3.3.9.8
tAneqva tena# prINAti | vaiqSvaqdeqvyArcA | eqte hi viSve# deqvAH | triqShTugBa#vati | iqndriqyaM ~Mvai triqShTuk | iqndriqyameqva yaja#mAne dadhAti | aqgnervAqmapa#nna gRuhasyaq sada#si sAdayAqmItyA#ha | iqyaM ~MvA aqgnirapa#nna gRuhaH | aqsyA eqvaineq sada#ne sAdayati | suqmnAya# sumninI suqmne mA# dhattaqmityA#ha | 67 (10)

3.3.9.9
praqjA vai paqSava#H suqmnam | praqjAmeqva paqSUnAqtmandha#tte | dhuqri dhuqryau# pAtaqmityA#ha | jAqyAqpaqtyor-go#pIqthAya# | agne#&dabdhAyo&SItatanoq ityA#ha | yaqthAq yaqjureqvaitat | pAqhi mAq&dya diqvaH pAqhi prasi#tyai pAqhi duri#ShTyai pAqhi du#radmaqnyai pAqhi duSca#ritAqdityA#ha | AqSiSha#meqvai tAmASA#ste | aviqShaM naH piqtuM kRu#Nu suqShadAq yoniq(gg)q svAhetI#dhma - saqM ~MvRuSca#nAnyanvAhAryaqpaca#ne&ByAqdhAya# PalIkaraNahoqmaM ju#hoti | ati#riktAniq vA i#dhma saqM ~MvRuSca#nAni | 68 (10)

3.3.9.10
ati#riktAH PalIqkara#NAH | ati#riktamAjyocCeShaqNam | ati#rikta eqvAti#riktaM dadhAti | athoq ati#riktenaiqvAti#riktamAqptvA &va#rundhe | vedi#rdeveByoq nilA#yata | tAM ~MveqdenAnva#vindan | veqdenaq vedi#M ~MvividuH pRuthiqvIm | sA pa#prathe pRuthiqvI pArthi#vAni | garBa#M biBartiq Buva#neShvaqntaH |
tato# yaqj~jo jA#yate viSvaqdAniqriti# puqrastA$thstambayaqjuSho# veqdenaq vediq(gm)q saM mAqrShTyanu#vittyai | 69 (10)

3.3.9.11
athoq yadveqdaScaq vedi#Scaq Bava#taH | miqthuqnaqtvAyaq prajA$tyai | praqjApa#teqrvA eqtAniq SmaSrU#Ni | yadveqdaH | patni#yA uqpasthaq Asya#ti | miqthuqnameqva ka#roti | viqndate# praqjAm | veqda(gm) hotA &&ha#vaqnIyA$thstRuqNanne#ti | yaqj~jameqva tathsaM ta#noqtyotta#rasmA-dardhamAqsAt |
ta(gm) saM ta#taqmutta#re&rdhamAqsa Ala#Bate | 70 (10)

3.3.9.12
taM kAqle kA#laq Aga#te yajate | braqhmaqvAqdino# vadanti | sa tvA a#dhvaqryuH syA$t | yo yato# yaqj~jaM pra#yuq~gkte | tade#naM pratiShThAqpayaqtIti# | vAtAqdvA a#dhvaqryuryaqj~jaM prayu#~gkte | devA# gAtuvido gAqtuM ~MviqtvA  gAqtumiqtetyA#ha | yata# eqva yaqj~jaM pra#yuq~gkte | tade#naqM prati#ShThApayati | prati#tiShThati praqjayA# paqSuBiqryaja#mAnaH | 71 (10)
(tiqShThaqtIqme loqkA ga#mayatiq dyaurvRuShTi#meqvAva#rundhe paqryadha#tthAq ityA#haq sami#ShTyai BAgaqdheya#M dhattaqmityA#haq vA i#dhmasaqMvRuSca#nAqnyanu#vittyai laBateq yaja#mAnaH) (A9)

3.3.10 anuvAkaM - patnIyokravimokaH |
3.3.10.1
yo vA aya#thAdevataM ~Myaqj~jamu#paqcara#ti | A deqvatA#Byo vRuScyate | pApI#yAn Bavati | yo ya#thA devaqtam | na deqvatA#Byaq AvRu#Scyate | 
vasI#yAn Bavati | vAqruqNo vai pASa#H | iqmaM ~MviShyA#miq varu#Nasyaq pASaqmityA#ha | vaqruqNaqpAqSAdeqvainA#M mu~jcati | saqviqtRupra#sUto yathA devaqtam | 72 (10) 

3.3.10.2
na deqvatA#Byaq AvRu#Scyate | vasI#yAn Bavati | dhAqtuScaq yonau# sukRuqtasya# loqka ityA#ha | aqgnirvai dhAqtA | puNyaqM karma# sukRuqtasya# loqkaH | aqgnireqvainA#M dhAqtA | puNyeq karma#Ni sukRuqtasya# loqke da#dhAti | syoqnaM me# saqha patyA# karoqmItyA#ha | Aqtmana#Scaq yaja#mAnasyaq cAnA$tyai saqMtvAya# | samAyu#ShAq saM praqjayetyA#ha | 73 (10)

3.3.10.3
AqSiSha#meqvai tAmASA#ste pUrNapAqtre | aqntaqto#&nuqShTuBA$ | catu#ShpaqdvA eqtacCandaqH prati#ShThitaqM patni#yai pUrNapAqtre Ba#vati | aqsmin ~Mloqke prati#tiShThAqnIti# | aqsminneqva loqke prati#tiShThati | athoq vAgvA a#nuqShTuk | vA~gmi#thuqnam | Apoq reta#H praqjana#nam | eqtasmAqdvai mi#thuqnAdviqdyota#mAnaH staqnaya#n var.Shati | reta#H siq~jcan | 74 (10)

3.3.10.4
praqjAH pra#jaqnayan# | yadvai yaqj~jasyaq brahma#NA yuqjyate$ | brahma#NAq vai tasya# vimoqkaH | aqdBiH SAnti#H | vimu#ktaqM ~MvA eqtar.hiq yoktraqM brahma#NA | AqdAyai#naqtpatnI# saqhApa upa#gRuhNIteq SAntyai$ | aq~jjaqlau pU#rNapAqtramAna#yati | retaq eqvAsyA#M praqjAM da#dhAti |
praqjayAq hi ma#nuqShya#H pUqrNaH | muKaqM ~MvimRu#ShTe | aqvaqBRuqthasyaiqva rUqpaM kRuqtvotti#ShThati | 75 (11)
(saqviqtRupra#sUto yathAdevaqtaM praqjayetyA#ha siq~jcanmRu#ShTaq eka#M ca) (A10)

3.3.11 anuvAkaM 11 - upaveShopagUhanam |
3.3.11.1
paqriqveqSho vA eqSha vanaqspatI#nAm | yadu#paveqShaH | ya eqvaM ~Mveda# | viqndate# pariveqShTAra$m | tamu#tkaqre | yaM deqvA ma#nuqShye#Shu | uqpaqveqShamadhA#rayan | ye aqsmadapa#cetasaH | tAnaqsmaBya#-miqhAku#ru | upa#veqSho-pa#viDDhi naH | 76 (10)

3.3.11.2
praqjAM puShTiqmathoq dhana$m | dviqpado# naqScatu#ShpadaH | dhruqvAnana#pagAnkuqrviti# puqrastA$t praqtya~jcaqmupa#gUhati | tasmA$t puqrastA$t praqtya~jca#H SUqdrA ava#syanti | sthaqviqmaqta upa#gUhati | apra#tivAdina eqvainA#nkurute | dhRuShTiqrvA u#paveqShaH | SuqcArto vajroq brahma#NAq sa(gm) Si#taH | yo pa#veqShe Suk | sAmumRu#cCatuq yaM dviqShma iti# | 77 (10)

3.3.11.3
athA#smai nAmaq gRuhyaq praha#rati | niraqmuM nu#daq oka#saH | saqpatnoq yaH pRu#taqnyati# | niqrbAqdhye#na haqviShA$ | indra# eNaqM parA#SarIt | iqhi tiqsraH pa#rAqvata#H | iqhi pa~jcaqjanAq(gm)q ati# | iqhi tiqsro&ti# rocaqnA yAva#t | sUryoq asa#ddiqvi | paqraqmAM tvA# parAqvata$m | 78 (10)

3.3.11.4
indro# nayatu vRutraqhA | yatoq na punaqrAya#si | SaqSvaqtIByaqH samA#Byaq iti# | triqvRudvA eqSha vajroq brahma#NAq sa(gm) Si#taH | Suqcaivaina#M ~MviqddhvA | eqByo loqkeByo# niqrNudya# | vajre#Naq brahma#NA stRuNute | haqto#&sAvava#dhiShmAqmumityA#ha stRutyai$ | yaM dviqShyAttaM dhyA#yet | Suqcaivaina#-marpayati | 79 (10)
(noq dviqShma iti# parAqvata#marpayati) (A11)

| pratyu#ShTaM diqvaSSilpaqmaya#j~jo dhRuqtaM ca# devAsuqrAssa eqtamindraq Apo# devIraqgninAq dhiShNi#yAq athaq srucauq yo
vA aya#thAdevataM pariveqSho vA ekA#daSa |  11  

| pratyu#ShTaqmaya#j~ja eqShA hi viSvi#ShAM deqvAnA#mUqrjA pRu#thiqvImathoq rakSha#sAqM tAM prajA#tiqM dvAByAqM
taM kAqlekA#leq nava#saptatiH |   79  

| pratyu#ShTa(gm) - Suqcaivaina#marpayati | 

| hari#H om   SrIkRuShNArpaNamastu  | 
| kRuShNa yajurvedIya taittirIya brAhmaNe tRutIyAShTake tRutIya prapAThakaH samAptaH |
-------------------------------------------------------------------------------------------------------------
kRuShNa yajurvedIya taittirIya brAhmaNe tRitIyAShTake caturthaH prapAThakaH

oM namaH paramAtmane, SrI mahAgaNapataye namaH, SrI guruByo namaH
haqriqH oM

kRuShNa yajurvedIya taittirIya brAhmaNaM 

| kRuShNa yajurvedIya taittirIya brAhmaNe tRutIyAShTakaM |

caturthaH prapAThakaH - puruShamedhaH

3.4.1.1
{BS 3.4.1.1}
brahma#Ne brAhmaqNamAla#Bate | kShaqtrAya# rAjaqnya$m | maqrudByoq vaiSya$m | tapa#se SUqdram | tama#seq taska#ram | nAra#kAya vIraqhaNa$m | pAqpmane# klIqbam | AqkraqyAyA#yoqgUm | kAmA#ya pu(gm) ScaqlUm | ati#kruShTAya mAgaqdham |  1

3.4.2.1
{BS 3.4.2.2}
gIqtAya# sUqtam | nRuqttAya# SailUqSham | dharmA#ya saBAcaqram | naqrmaya# reqBam | nari#ShThAyai BImaqlam | hasA#yaq kAri$m | AqnaqndAya# strIShaqKam | praqmude# kumArIpuqtram | meqdhAyai# rathakAqram | dhairyA#yaq takShA#Nam | 2

3.4.3.1
{BS 3.4.3.3}
SramA#ya kaulAqlam | mAqyAyai# kArmAqram | rUqpAya# maNikAqram | SuBe# vaqpam | SaqraqvyA#yA iShukAqram | heqtyai dha#nvakAqram | 
karma#Ne jyAkAqram | diqShTAya# rajjusaqrgam | mRuqtyave# mRugaqyum | anta#kAya Svaqnita#m  |  3

3.4.4.1
{BS 3.4.4.4}
saqndhaye# jAqram | geqhAyo#papaqtim | nir.Ru#tyai pariviqttam | Artyai# parivividAqnam | arA#dhyai didhiShUqpati$m | paqvitrA#ya BiqShaja$m | praqj~jAnA#ya nakShatradaqr.Sam | niShkRu#tyai peSaskAqrIm | balA#yo paqdAm | varNA#yAnUqrudha$m |  4

3.4.5.1
{BS 3.4.5.5}
naqdIBya#H pau~jjiqShTam | RuqkShIkA#Byoq naiShA#dam | puqruqShaqvyAqGrAya# duqrmada$m | praqyudByaq unma#ttam | gaqndhaqrvAqPsaqrAByoq vrAtya$m | saqrpaqdeqvaqjaqneByo &pra#tipadam | ave#ByaH kitaqvam | iqryatA#yAq aki#tavam | piqSAqceByo# bidalakAqram | yAqtuqdhAne#ByaH kaNTakakAqram |  5

3.4.6.1
{BS 3.4.6.6}
uqthsAqdeBya#H kuqbjam | praqmude# vAmaqnam | dvAqrByaH srAqmam | svapnA#yAqndham | adha#rmAya badhiqram | saqMj~jAnA#ya smarakAqrIm | praqkAqmodyA#yopaqsada$m | AqSiqkShAyai# praqSnina$m | uqpaqSiqkShAyA# aBipraqSnina$m | maqryAdA#yai praSnavivAqkam |  6

3.4.7.1
{BS 3.4.7.7}
Rutyai# steqnahRu#dayam | vaira#hatyAyaq piSu#nam | vivi#ttyai kShaqttAra$m | aupa#draShTAya saMgrahIqtAra$m | balA#yAnucaqram | 
BUqmne pa#riShkaqndam | priqyAya# priyavAqdina$m | ari#ShTyA aSvasAqdam | medhA#ya vAsaH palpUqlIm | praqkAqmAya# rajayiqtrIm |  7

3.4.8.1
{BS 3.4.8.8}
BAyai# dArvAhAqram | praqBAyA# Agneqndham | nAka#sya pRuqShThAyA#BiSheqktAra$m | braqdhnasya# viqShTapA#ya pAtranirNeqgam | deqvaqloqkAya# peSiqtAra$m | maqnuqShyaqloqkAya# prakariqtAra$m | sarve#Byo loqkeBya# upaseqktAra$m | ava#rtyai vaqdhAyo#pamanthiqtAra$m | 
suvaqrgAya# loqkAya# BAgaqduGa$m | var.Shi#ShThAyaq nAkA#ya pariveqShTAra$m |  8

3.4.9.1
{BS 3.4.9.9}
arme#Byo hastiqpam | jaqvAyA#Svaqpam | puShTyai# gopAqlam | teja#se&japAqlam | vIqryA#yAvipAqlam | irA#yai kIqnASa$m | kiqlAlA#ya surAkAqram | BaqdrAya# gRuhaqpam | Sreya#se vittaqdham  | adhya#kShAyAnu-kShaqttAra$m | 9

3.4.10.1
{BS 3.4.10.10}
maqnyave# &yastAqpam | krodhA#ya nisaqram | SokA#yABisaqram | uqtkUqlaqviqkUqlAByA#M triqsthina$m | yogA#ya yoqktAra$m | kShemA#ya vimoqktAra$m | vapu#She mAnaskRuqtam | SIlA#yA~jjanIkAqram | nir.Ru#tyai koSakAqrIm | yaqmAyAqsUm | 10

3.4.11.1
{BS 3.4.11.11}
yaqmyai# yamaqsUm | atha#rvaqByo&va#tokAm | saqM ~MvaqthsaqrAya# paryAqriNI$m | paqriqvaqthsaq-rAyAvi#jAtAm | iqdAqvaqthsaq-rAyA#paqskadva#rIm | iqdvaqthsaqrAyAqtItva#rIm | vaqthsaqrAyaq vija#rjarAm | saqrvaqM thsaqrAyaq pali#knIm | vanA#ya vanaqpam | aqnyato#&raNyAya dAvaqpam |  11

3.4.12.1
{BS 3.4.12.12}
saro#Byo dhaivaqram | veSa#ntAByoq dASa$m | uqpaqsthAva#rIByoq bainda$m | naqDvaqlABya#H SauShkaqlam | pAqryA#ya kaivaqrtam | aqvAqryA#ya mArgAqram | tIqrtheBya# Aqndam | viSha#meByo mainAqlam | svane#ByaqH parNa#kam | guhA#ByaqH kirA#tam | sAnu#Byoq jamBa#kam | parva#teByaqH kiM pU#ruSham | 12

3.4.13.1
{BS 3.4.13.13}
praqtiqSrutkA#yA Rutuqlam  | GoShA#ya BaqSham | antA#ya bahuvAqdina$m | aqnaqntAyaq mUka$m | maha#se vINAvAqdam | kroSA#ya tUNavaqdhmam | AqkraqndAya# dunduByAGAqtam | aqvaqraqspaqrAya# Sa~gKaqdhmam | RuqBuByo#&jina sandhAqyam | sAqdhyeBya#ScarmaqmNam | 13

3.4.14.1
{BS 3.4.14.14}
bIqBaqthsAyai# paulkaqsam | BUtyai# jAgaraqNam | aBU#tyai svapaqnam | tuqlAyai# vANiqjam | varNA#ya hiraNyakAqram | viSve#Byo deqveBya#H sidhmaqlam | paqScAqddoqShAya# glAqvam | Rutyai# janavAqdina$m | vyRu#ddhyA apagaqlBam | saq(gm)q SaqrAya# praqcCida$m |  14

3.4.15.1
{BS 3.4.15.15}
hasA#ya pu(gg) ScaqlUmAla#Bate | vIqNAqvAqdaM gaNa#kaM gIqtAya# | yAda#se SAbuqlyAm | naqrmAya# BadravaqtIm | tUqNaqvaqdhmaM grA#maqNya#M pANisaM GAqtaM nRuqttAya# | modA#yA nuqkroSa#kam | AqnaqndAya# talaqvam |  15

3.4.16.1
{BS 3.4.16.16}
aqkShaqrAqjAya# kitaqvam | kRuqtAya# saBAqvina$m | tretA#yA Adinavadaqr.Sam | dvAqpaqrAya# bahiqH sada$m | kala#ye saBAsthAqNum | duqShkRuqtAya# caqrakA#cAryam | adhva#ne brahmacAqriNa$m | piqSAqceBya#H sailaqgam | piqpAqsAyai# govyaqcCam | nir.Ru#tyai goGAqtam | kShuqdhe go#vikaqrtam | kShuqttRuqShNAByAqM tam | yo gAM ~MviqkRunta#ntaM mAq(gm)q saM BikSha#mANa upaqtiShTha#te | 16

3.4.17.1
{BS 3.4.17.17}
BUmyai# pIThasaqrpiNaqmAla#Bate | aqgnaye&(gm)# saqlam | vAqyave# cANDAqlam | aqntari#kShAya va(gm) Sanaqrtina$m | diqve Ka#laqtim | sUryA#ya haryaqkSham | caqndrama#se mirmiqram | nakSha#ttreByaH kiqlAsa$m | ahne# SuqklaM pi#~ggaqlam | rAtri#yai kRuqShNaM pi#~ggAqkSham | 17

3.4.18.1
{BS 3.4.18.18}
vAqce puru#ShaqmAla#Bate | prAqNama#pAqnaM vyAqnamu#dAqna(gm) sa#mAqnaM tAn vAqyave$ | sUryA#yaq cakShuqrAla#Bate | 
mana#Scaqndrama#se | diqgmyaH Srotra$m | praqjApa#tayeq puru#Sham |  18

3.4.19.1
{BS 3.4.19.19}
athaiqtAna-rU#peByaq Ala#Bate | ati#hrasvaq-mati#dIrGam | ati#kRuSaqmatya(gm)# salam | ati#Suklaq-mati#kRuShNam | ati#SlakShNaqmati#-lomaSam | ati#kiriTaqmati#-danturam | ati#mirmiraq-mati#me-miSham | AqSAyai# jAqmim | praqtIqkShAyai# kumAqrIm |  19

brAhma#Ne gIqtAyaq SramA#ya saqndhaye# naqdIBya# uthsAqdeByaq Rutyaiq BAyAq arme#Byo maqnyave# yaqmyai# daSa#daSaq saro#Byoq dvAda#Sa pratiqSrutkA#yai bIBaqthsAyaiq daSa#daSaq hasA#ya saqptAkSha#rAqjAyaq trayo#daSaq BUByaiq daSa# vAqce ShaDathaq navaikAqnna vi(gm)#SatiH | 19 | 

brAhma#Ne yaqmyai# nava#daSa | 19 | brahma#Ne - kumAqrIm |


hari#H om | SrIkRuShNArpaNamastu |

kRuShNa yajurvedIya taittirIya brAhmaNe tRutIyAShTake caturtha prapAThakaH samAptaH |
---------------------------------------------------------------------------------------------------------------------------------
kRuShNa yajurvedIya taittirIya brAhmaNe tRitIyAShTake pa~jcamaH prapAThakaH

oM namaH paramAtmane, SrI mahAgaNapataye namaH, SrI guruByo namaH
haqriqH oM

kRuShNa yajurvedIya taittirIya brAhmaNaM 

| kRuShNa yajurvedIya taittirIya brAhmaNe tRutIyAShTakaM |

pa~jcamaH prapAThakaH - iShTihautram

3.5.1 anuvAkaM 1 - hoturjapaH purastAt sAmidhenInAm |
3.5.1.1
saqtyaM prapa#dye | RuqtaM prapa#dye | aqmRUtaqM prapa#dye | praqjApa#teH priqyAM taqnuvaqmanA#rtAqM prapa#dye | iqdamaqhaM pa#~jcadaqSenaq vajre#Na | dviqShantaqM BrAtRu#vyaqmava# krAmAmi | yo#&smAndveShTi# | yaM ca# vaqyaM dviqShmaH | BUrBuvaqH 
suva#H | him | 1 (10)
(saqtyaM daSa#) (A1)

3.5.2 anuvAkaM 2 - sAmidheMnIranvAha |
3.5.2.1
pra voq vAjA# aqBidya#vaH | haqviShma#nto GRuqtAcyA$ | deqvA~jji#gAti sumnaqyuH | agnaq AyA#hi vIqtaye$ | gRuqNAqno haqvya dA#taye | ni hotA# sathsi baqr.hiShi# | taM tvA# saqmidBi#ra~ggiraH | GRuqtena# vardhayAmasi | bRuqhacCo#cA yaviShThya | sa na#H pRuqthu SraqvAyya$m | 2 (10)

3.5.2.2
acCA# deva vivAsasi | bRuqhada#gne suqvIrya$m | IqDenyo#  namaqsya#stiqraH | tamA(gm)# si dar.SaqtaH | samaqgniri#dhyateq vRUShA$ | vRUSho# aqgniH sami#dhyate | aSvoq na de#vaqvAha#naH | ta(gm) haqviSma#nta IDate | vRUSha#NaM tvA vaqyaM ~MvRUShan# | vRUShA#NaqH sami#dhImahi | 3  (10)

3.5.2.3
agneq dIdya#taM bRuqhat | aqgniM dUqtaM ~MvRu#NImahe | hotA#raM ~MviqSvave#dasam | aqsya yaqj~jasya# suqkratu$m | saqmiqdhyamA#no adhvaqre | aqgniH pA#vaqka IDya#H | SoqciShke#Saq stamI#mahe | sami#ddho agna Ahuta | deqvAn ya#kShi svadhvara | tva(gm) hi havyavADasi | Ajuhota duvasyata | agniM prayatyadhvare | vRuNIdhva(gm) havyavAhanam | tvaM ~MvaruNa uta mitro agne | tvAM ~Mvardhanti matiBirvasiShThAH | tve vasu# suShaNaqnAni# santu | yUqyaM pA#ta svaqstiBiqH sadA# naH | 4 (7)
(SraqvAyya#midhImaqhyasi# saqpta) (A2)

3.5.3 anuvAkaM 3 - praramuktvA nivido&nUcya devatA AvAhayati |
3.5.3.1
agne# maqhA(gm) a#si brAhmaNa BArata | asAqvasau$ | deqveddhoq manvi#ddhaH | RUShi#ShTutoq viprA#numaditaH | kaqviqSaqsto brahma#sa(gm) Sito GRuqtAha#vanaH | praqNIryaqj~jAnA$m | raqthIra#dhvaqrANA$m | aqtUrtoq hotA$ | tUrNi#r havyaqvAT | AspAtra#M juqhUrdeqvAnA$m | 5 (10)

3.5.3.2
caqmaqso de#vaqpAna#H | aqrA(gm) i#vAgne neqmirdeqvA(gm) stvaM pa#riqBUra#si | Ava#ha deqvAn yaja#mAnAya | aqgnima#gnaq Ava#ha | somaqmAva#ha | aqgnimAva#ha | praqjApa#tiqmAva#ha | aqgnIShomAqvAva#ha | iqndrAqgnI Ava#ha | indraqmAva#ha | maqheqndramAva#ha | 
deqvA(gm) A#jyaqpA(gm) Ava#ha | aqgni(gm) hoqtrAyAva#ha | svaM ma#hiqmAnaqmAva#ha | A cA#gne deqvAn vaha# | suqyajA# ca yaja jAtavedaH | 6 (16) 
(deqvAnAqmindraqmAva#haq ShaTca#) (A3)

3.5.4 anuvAkaM 4 - srucAvAdApayati |
3.5.4.1
aqgnir hotAq vetvaqgniH | hoqtraM ~Mve#ttu prAviqtram | smo vaqyam | sAqdhu te# yajamAna deqvatA$ | GRuqtava#tI-madhvaryoq srucaqmAsya#sva | deqvAqyuva#M ~MviqSvavA#rAm | IDA#mahai deqvA(gm) IqDenyAn# | naqmaqsyAma# namaqsyAn# | yajA#ma yaqj~jiyAn# | 7 (9)
(aqgnir hotAq nava#)(A4)

3.5.5 anuvAkaM 5 - prayAjAH |
3.5.5.1
saqmidho# agnaq Ajya#sya viyantu | tanUqnapA#dagnaq Ajya#sya vetu | iqDo a#gnaq Ajya#sya viyantu | baqr.hira#gnaq Ajya#sya vetu | svAhAq &gnim | svAhAq soma$m | svAhAq &gnim | svAhA# praqjApa#tim | svAhAq &gnIShomau$ | svAhe#ndrAqgnI | svAhendra$m | svAhA#maheqndram | svAhA# deqvA(gm) A#jyaqpAn | svAhAq &gni(gm) hoqtrAjju#ShAqNAH | agnaq Ajya#sya viyantu | 8 (15)
(iqndrAqgnI pa~jca# ca)(A5)

3.5.6 anuvAkaM 6 - ajyaBAgayoH puronuvAkye |
3.5.6.1
aqgnirvRuqtrANi# ja~gGanat | draqviqNaqsyurvi#paqnyayA$ | sami#ddhaH Suqkra Ahu#taH | juqShAqNo aqgnirAjya#sya vetu | tva(gm) so#mAsiq satpa#tiH | tva(gm) rAjoqta vRu#traqhA | tvaM Baqdro a#siq kratu#H | juqShAqNaH somaq Ajya#sya haqviSho# vetu | aqgniH praqtnenaq janma#nA | SumBA#nastaqnuvaq(gg)q svAm | kaqvirvipre#Na vAvRudhe | juqShAqNo aqgnirAjya#sya vetu | soma# gIqrBiShTvA# vaqyam | vaqrdhayA#mo vacoqvida#H | 
suqmRuqDIqko naq Avi#Sa | juqShAqNaH somaq Ajya#sya haqviSho# vetu | 9 (16)
(svA(gm) ShaTca#)(A6)

3.5.7 anuvAkaM 7 - haviShAM yAjyAnuvAkyAH |
3.5.7.1
aqgnirmUqrdhA diqvaH kaqkut | pati#H pRuthiqvyA aqyam | aqpA(gm) retA(gm)# si jinvati | Buvo# yaqj~jasyaq raja#saSca neqtA | yatrA# niqyudBiqH saca#se SiqvABi#H | diqvi mUqrdhAna#M dadhiShe suvaqr.ShAm | jiqhvAma#gne cakRuShe havyaqvAha$m | prajA#pateq na tvadeqtAnyaqnyaH | viSvA#jAqtAniq pariq tA ba#BUva | yatkA#mAste juhuqmastanno# astu | 10 (10)

3.5.7.2
vaqya(gg) syA#maq pata#yo rayIqNAm | sa ve#da puqtraH piqtaraq(gm)q sa mAqtara$m | sa sUqnurBu#vaqthsa Bu#vaqtpuna#rmaGaH | 
sa dyAmaurNo#daqntari#kShaq(gm)q sa suva#H | sa viSvAq Buvo# aBavaqthsa A&Ba#vat | agnI#ShomAq sa ve#dasA | sahU#tI vanataqM gira#H | saM de#vaqtrA ba#BUvathuH | yuqvameqtAni# diqvi ro#caqnAni# | aqgniSca# somaq sakra#tU adhattam | 11 (10)

3.5.7.3
yuqva(gm) sindhU(gm)# raqBiSa#ste-ravaqdyAt | agnI#ShomAqvamu#~jcataM gRuBIqtAn | indrA#gnI rocaqnA diqvaH | pariq vAje#Shu BUShathaH | tadvA#M cetiq pravIqrya$m | Snatha#dvRuqtramuqta sa#notiq vAja$m | indrAq yo aqgnI sahu#rI sapaqryAt | iqraqjyantA# vasaqvya#syaq BUre$H | saha#stamAq saha#sA vAjaqyantA$ | endra# sAnaqsi(gm) raqyim | 12 (10)

3.5.7.4
saqjitvA#na(gm) sadAqsaha$m | var.Shi#ShThamUqtaye# Bara | prasa#sAhiShe puruhUtaq SatrUn# | jyeShTha#steq SuShma# iqha rAqtira#stu | indrA Ba#raq dakShi#NenAq vasU#ni | patiqH sindhU#nAmasi reqvatI#nAm | maqhAM indroq ya oja#sA | paqrjanyo# vRuShTiqmA(gm) i#va | stomai#rvaqthsasya# vAvRudhe |
maqhAM indro# nRuqvadAca#r.ShaNiqprAH | 13 (10)

3.5.7.5
uqta dviqbar.hA# amiqnaH saho#BiH | aqsmaqdriya#gvAvRudhe vIqryA#ya | uqruH pRuqthuH sukRu#taH kaqrtRUBi#rBUt | piqprIqhi deqvA(gm) u#Saqto ya#viShTha | viqdvAM RutU(gm) r Ru#tupate yajeqha | yedaivyA# RuqtvijaqsteBi#ragne | tva(gm) hotRU#NAmaqsyA ya#jiShThaH | aqgni(gg) svi#ShTaqkRUta$m | ayA#DaqgniraqgneH priqyA dhAmA#ni | ayAqTsoma#sya priqyA dhAmA#ni | 14 (10)

3.5.7.6
ayA#DaqgneH priqyA dhAmA#ni | ayA#TpraqjApa#teH priqyA dhAmA#ni | ayA#DaqgnIShoma#yoH priqyA dhAmA#ni | ayA#DindrAgniqyoH priqyA dhAmA#ni | ayAqDindra#sya priqyA dhAmA#ni | ayA#Nmaheqndrasya# priqyA dhAmA#ni | ayADdeqvAnA#mAjyaqpAnA#M priqyA dhAmA#ni | yakSha#daqgner hotu#H priqyA dhAmA#ni | yakShaqthsvaM ma#hiqmAna$m | Aya#jatAqmejyAq iSha#H | kRuqNotuq so a#dhvaqrA jAqtave#dAH | juqShatA(gm)# haqviH | agneq yadaqdya viqSo a#dhvarasya hotaH | pAva#ka Soceq veShTva(gm) hi yajvA$ | RuqtA ya#jAsi mahiqnA vi yadBUH | haqvyA va#ha yaviShThaq yA te# aqdya | 15 (16)
(aqstvaqdhaqttaq(gm) raqyiM ca#r.ShaNiprAssoma#sya priqyA dhAmAqnIShaqShShaTca#)(A7)

3.5.8 anuvAkaM 8 - iDopAhvAnAm |
3.5.8.1
upa#hUta(gm) rathantaqra(gm) saqha pRu#thiqvyA | upa# mA rathantaqra(gm) saqha pRu#thiqvyA hva#yatAm | upa#hUtaM ~MvAmadeqvya(gm) saqhAntari#kSheNa | upa# mA vAmadeqvya(gm) saqhAntari#kSheNa hvayatAm | upa# hUtaM bRuqhathsaqha diqvA | upa# mA bRuqhathsaqha diqvA hva#yatAm | upa#hUtAH saqptahotrA$H | upa# mA saqpta hotrA# hvayantAm | upa#hUtA dheqnuH saqhar.Sha#BA | upa# mA dheqnuH saqhar.Sha#BA hvayatAm | 16 (10)

3.5.8.2
upa#hUto BaqkShaH saKA$ | upa# mA BaqkShaH saKA# hvayatAm | upa#hUqtAM(4) ho | iDopa#hUtA | upa#hUqteDA$ | upo# aqsmA(gm) iDA# hvayatAm | iDopa#hUtA | upa#hUqteDA$ | mAqnaqvI GRuqtapa#dI maitrAvaruqNI | brahma# deqva kRu#taqmupa#hUtam | 17 (10)

3.5.8.3
daivyA# adhvaqryavaq upa#hUtAH | upa#hUtA manuqShyA$H | ya iqmaM ~Myaqj~jamavAn# | ye yaqj~japa#tiqM ~MvardhAn# | upa#hUteq dyAvA#pRuthiqvI | pUqrvaqje RuqtAva#rI | deqvI deqvapu#tre | upa#hUtoq&yaM ~Myaja#mAnaH | utta#rasyAM devayaqjyAyAq-mupa#hUtaH | BUya#si haviqShkara#Naq upa#hUtaH | diqvye dhAmaqnnupa#hUtaH | iqdaM me# deqvA haqvirju#ShantAqmitiq tasmiqnnupa#hUtaH | viSva#masya priqyamupa#hUtam | viSva#sya priqyasyo-pa#hUtaqsyo-pa#hUtaH | 18 (14)
(saqhar.Sha#BA hvayatAqmupa#hUta(gm) haviqShkara#Naq upa#hUtaScaqtvAri# ca) (A8)

3.5.9 anuvAkaM 9 - anUyAjAH |
3.5.9.1
deqvaM baqr.hiH | vaqsuqvane# vasuqdheya#sya vetu | deqvo narAqSa(gm) sa#H | vaqsuqvane# vasuqdheya#sya vetu | deqvo aqgniH svi#ShTaqkRUt | suqdravi#NA maqndraH kaqviH | saqtyama#nmA &&yaqjIhotA$ | hotu#r hotuqrAya#jIyAn | agneqyAn-deqvAnayA#T | yA(gm) api#preH | ye te# hoqtre ama#thsata |
tA(gm) sa#saqnuShIq(gm)q hotrA#M devaM gaqmAm | diqvi deqveShu# yaqj~jamera#yeqmam | sviqShTaqkRUccAgneq hotA&Bu#H | 
vaqsuqvane# vasuqdheya#sya namovAqke vIhi# | 19 (15)
(api#preqH pa~jca#)(A9)

3.5.10 anuvAkaM 10 - sUktAvAkaH 
3.5.10.1
iqdaM dyA#vApRuthivI Baqdrama#BUt | Ardhma# sUktavAqkam | uqta na#movAqkam | RuqdhyAssma# sUqktocya#magne | tva(gm) sU#ktaqvAga#si | upa#Srito diqvaH pRu#thiqvyoH | oma#nvatI teq&smin yaqj~je ya#jamAnaq dyAvA#pRuthiqvI stA$m | SaqMgaqye  jIqradA#nU | atra#snUq apra#vede | uqruga#vyUtI aBayaqM kRUtau$ | 20 (10)

3.5.10.2
vRuqShTi dyA#vA rIqtyA#pA | SaqmBuvau# mayoq Buvau$ | Urja#svatI caq paya#svatI ca | sUqpaqcaqraqNA ca# svadhicaraqNA ca# | tayo#rAqvidi# | aqgniriqda(gm) haqvira#juShata | avI#vRudhataq mahoq jyAyo#&kRuta | soma# iqda(gm) haqvira#juShata | avI#vRudhataq mahoq jyAyo#&kRuta | aqgniriqda(gm) haqvira#juShata | 21 (10)

3.5.10.3
avI#vRudhataq mahoq jyAyo#&kRuta | praqjApa#tiriqda(gm) haqvira#juShata | avI#vRudhataq mahoq jyAyo#&kRuta | aqgnIShomA#viqda(gm) haqvira#juShetAm | 
avI#vRudhetAqM mahoq jyAyo#&krAtAm | iqndrAqgnI iqda(gm) haqvira#juShetAm | avI#vRudhetAqM mahoq jyAyo#&krAtAm | indra# iqda(gm) haqvira#juShata |
avI#vRudhataq mahoq jyAyo#&kRuta | maqheqndra iqda(gm) haqvira#juShata | 22 (10)

3.5.10.4
avI#vRudhataq mahoq jyAyo#&kRuta | deqvA A#jyaqpA Ajya#majuShanta | avI#vRudhantaq mahoq jyAyo#&krata | aqgnir.hoqtreNeqda(gm) haqvira#juShata | 
avI#vRudhataq mahoq jyAyo#&kRuta | aqsyAmRUdhaq-ddhotrA#yAM devaMgaqmAyA$m | ASA#steq&yaM ~Myaja#mAnoq&sau | AyuqrASA#ste | suqpraqjAqstva-mASA#ste | saqjAqtaqvaqnaqsyA-mASA#ste | 23 (10)

3.5.10.5
utta#rAM devayaqjyA-mASA#ste | BUyo# haviqShkara#Naq-mASA#ste | diqvyaM dhAmASA#ste | viSva#M priqyamASA#ste | yadaqnena# haqviShA &&SA#ste | tada#SyAqt-tadRu#dhyAt | tada#smai deqvA rA# santAm | tadaqgnirdeqvo deqveByoq vana#te | vaqyamaqgner mAnu#ShAH | iqShTaM ca# vIqtaM ca# | 
uqBe ca# noq dyAvA#pRuthiqvI a(gm) ha#saspAtAm | iqha gati#rvAqmasyeqdaM ca# | namo# deqveBya#H | 24 (13)
(aqBaqyaMqkRutA#vakRutAqgniriqda(gm) haqvira#juShata maheqndra iqda(gm) haqvira#juShata sajAtavanaqsyAmASA#ste vIqtaM caq trINi# ca) (A10)

3.5.11 anuvAkaM 11 - SaMyuvAkaH 
3.5.11.1
tacCaqM ~MyorA vRu#NImahe | gAqtuM ~Myaqj~jAya# | gAqtuM ~Myaqj~japa#taye | daivI# svaqstira#stu naH | svaqstir mAnu#SheByaH | UqrdhvaM ji#gAtu BeShaqjam | SaM no# astu dviqpade$ | SaM catu#Shpade | 25 (8)
 (tacCaqMyoraqShTau) (A11)

3.5.12 anuvAkaM 12 - patnIsaMyAjAnAM yAjyAnuvAkyAH 
3.5.12.1
A pyA#yasvaq saM te$ | iqha tvaShTA#ramagriqyaM tanna#stuqrIpa$m | deqvAnAqM patnI#ruSaqtIra#vantu naH | prAva#ntu nastuqjayeq vAja#sAtaye | yAH pArthi#vAsoq yA aqpAmapi# vraqte | tA no# devIH suhavAqH Sarma# yacCata | uqta gnA vi#yantu deqva pa#tnIH | iqndrAqN-ya#gnAyyaqSvinIq rAT | A roda#sI varuNAqnI SRu#Notu | viqyantu# deqvIrya RuqturjanI#nAm | 26 (10)

3.5.12.2
aqgnir hotA# gRuqhapa#tiqH sarAjA$ | viSvA# vedaq jani#mA jAqtave#dAH | deqvAnA#muqta yo martyA#nAm | yaji#ShThaqH sa praya#jatAmRuqtAvA$ | vaqyamu# tvA gRuhapateq janA#nAm | agneq aka#rma saqmidhA# bRuqhanta$m | aqsthUqriNoq  gAr.ha#patyAni santu | tiqgmena# naqsteja#sA sa(gm) Si#SAdhi | 27 (8)
(janI#nAmaqShTai ca#)(A12)
 
3.5.13 anuvAkaM 13 - patnIsaMyAje somAhvAnam 
3.5.13.1
upa#hUta(gm) rathantaqra(gm) saqha pRu#thiqvyA | upa# mA rathantaqra(gm) saqha pRu#thiqvyA hva#yatAm | upa#hUtaM ~MvAmadeqvya(gm) 
saqhAntari#kSheNa | upa# mA vAmadeqvya(gm) saqhAntari#kSheNa hvayatAm | upa#hUtaM bRuqhathsaqha diqvA | upa# mA bRuqhathsaqha diqvA hva#yatAm | upa#hUtAH saqpta hotrA$H | upa# mA saqpta hotrA# hvayantAm | upa#hUtA dheqnuH saqhar.Sha#BA | upa# mA dheqnuH saqhar.Sha#BA 
hvayatAm | 28 (10)

3.5.13.2
upa#hUto BaqkShaH saKA$ | upa# mA BaqkShaH saKA# hvayatAm | upa#hUqtAM(4) ho | iDopa#hUtA | upa#hUqteDA$ | upo# aqsmAM iDA# hvayatAm | iDopa#hUtA | upa#hUqteDA$ | mAqnaqvI GRuqtapa#dI maitrAvaruqNI | brahma# deqva kRu#taqmupa#hUtam | 29  (10)

3.5.13.3
daivyA# adhvaqryavaq upa#hUtAH | upa#hUtA manuqShyA$H | ya iqmaM ~Myaqj~jamavAn# | ye yaqj~japa#tnIqM ~MvardhAn# | upa#hUteq dyAvA#pRuthiqvI | pUqrvaqje RuqtAva#rI | deqvI deqvapu#tre | upa#hUteqyaM ~Myaja#mAnA | iqndrAqNI-vA#vidhaqvA | adi#tiriva supuqtrA | utta#rasyAM devayaqjyAyAq-mupa#hUtA | BUya#si haviqShkara#Naq upa#hUtA | diqvye dhAmaqnnupa#hUtA | iqdaM me# deqvA haqvirju#ShantAqmitiq tasmiqn-nupa#hUtA |
viSva#masyAH priqyamupa#hUtam | viSva#sya priqyasyo-pa#hUtaqsyo-pa#hUtA | 30 (16)
saqhar.Sha#BA hvayatAqmupa#hUta(gg) supuqttrA ShaTca# | 13 |

saqtyaM pravo&gne# maqhAnaqgnir. hotA# saqmidhoq&gnirvRuqtrANyaqgnirmUqrdhopa#hUtaM deqvaM baqr.hiriqdaM dyA#vApRuthivIq tacCaqMyorA pyA#yaqsvopa#hUtaqM trayo#daSa |13|

saqtyaM vaqya(gg) syA#m vRuqShTidyA#vA triq(gm)qSat | 30 |

saqtyamupa#hUtA

| kRuShNa yajurvedIya taittirIya brAhmaNe tRutIyAShTake pa~jcama prapAThakaH samAptaH |

---------------------------------------------------------------
kRuShNa yajurvedIya taittirIya brAhmaNe tRitIyAShTake ShaShThaH prapAThakaH

oM namaH paramAtmane, SrI mahAgaNapataye namaH, SrI guruByo namaH
haqriqH oM

kRuShNa yajurvedIya taittirIya brAhmaNaM 

| kRuShNa yajurvedIya taittirIya brAhmaNe tRutIyAShTakaM |

ShaShThaH prapAThakaH - paSuhautram

3.6.1 anuvAkaM 1 - yUpasaMskArAH 
3.6.1.1
aq~jjantiq tvAma#dhvaqre de#vaqyanta#H | vana#spateq  madhu#nAq  daivye#na | yadUqrdhvasti#ShThAq-ddravi#Neqhadha#ttAt | yadvAq kShayo# mAqturaqsyA uqpasthe$ | ucCra#yasva vanaspate | var.Sha#manpRuthiqvyA adhi# | sumi#tI mIqyamA#naH | varco#dhA yaqj~javA#hase | sami#ddhasyaq Sraya#mANaH puqrastA$t | brahma# vanvAqno aqjara(gm)# suqvIra$m | 1 (10)

3.6.1.2
Aqre aqsmadama#tiqM bAdha#mAnaH | ucCra#yasva mahaqte sauBa#gAya | Uqrdhva UqShuNa# Uqtaye$ | tiShThA# deqvo na sa#viqtA | Uqrdhvo vAja#syaq sani#tAq yadaq~jjiBi#H | vAqGadBi#r-viqhvayA#mahe | Uqrdhvo na#H pAqhya(gm) ha#soqnikeqtunA$ | viSvaq(gm)q samaqttriNa#M daha | kRuqdhI na# UqrdhvA~jcaq rathA#ya  jIqvase$ | viqdA deqveShu# noq duva#H | 2 (10)

3.6.1.3
jAqto jA#yate sudinaqtve ahnA$m | samaqrya  A viqdatheq vardha#mAnaH | puqnantiq dhIrA# aqpaso# manIqShA | deqvaqyA vipraq udi#ryatiq vAca$m | yuvA# suqvAsAqH pari#vItaq AgA$t | sa uq SreyA#n Bavatiq jAya#mAnaH | taM dhIrA#saH kaqvayaq unna#yanti | svAqdhiyoq mana#sA devaqyanta#H |
pRuqthuqpAjAq ama#rtyaH | GRuqtani#rNiqKsvA#hutaH | 3 (10)

3.6.1.4
aqgniryaqj~jasya# havyaqvAT | ta(gm) saqbAdho# yaqtasru#caH | iqtthA dhiqyA yaqj~java#ntaH | Aca#kruraqgni-mUqtaye$ | tvaM ~Mvaru#Na uqta miqtro 
a#gne | tvAM ~Mva#rdhanti maqtiBiqrvasi#ShThAH | tve vasu# suShaNaqnAni# santu | yUqyaM pA#ta svaqstiBiqH sadA#naH | 4 (8)
(suqvIraqM duvaqssvA#hutoq&ShTau ca#q) (A1)

3.6.2 anuvAkaM 2 - prayAjaviShayA maitrAvaruNapraiShAH 
3.6.2.1
hotA# yakShadaqgni(gm) saqmidhA# suShaqmidhAq sami#ddhaqM nABA# pRuthiqvyAH sa#M gaqthe vAqmasya# | varShma#ndiqva iqDaspaqde vetvAjya#syaq hotaqryaja# | hotA# yakShaqttanUqnapA#taq-madi#teqrgarBaqM Buva#nasya goqpAm | madhvAq&dya deqvo deqveByoq devaqyAnA#npatho a#naktuq vetvAjya#syaq hotaqryaja# | hotA# yakShaqnnarAqSa(gm) sa#M nRuSaqstraM nRU(gm) H pra#Netram | goBi#rvaqpAvAqnth-syAdvIqraiH SaktI#vAqnrathai#H prathamaqyAvAq hira#NyaiScaqndrI vetvAjya#syaq hotaqryaja# | hotA# yakShadaqgni-miqDa I#Diqto deqvo deqvA(gm) Ava#kShaddUqto ha#vyaqvADamU#raH | upeqmaM ~Myaqj~jamupeqmAM deqvo deqvahU#timavatuq vetvAjya#syaq hotaqryaja# | hotA# yakShadbaqr.hiH suqShTarIqmorNa#mradA aqsmin yaqj~je vi caq pra ca# prathatA(gg) svAsaqsthaM deqveBya#H | 
eme#nadaqdya vasa#vo ruqdrA A#dityAH sa#dantu priqyamindra#syAstuq vetvAjya#syaq hotaqryaja# | 5 (10)

3.6.2.2
hotA# yakShaqddura# RuqShvAH ka#vaqShyo &ko#ShadhAvanIq-rudAtA#Biqrjiha#tAqM ~Mvi pakSho#BiH SrayantAm | suqprAqyaqNA aqsmin yaqj~je viSra#yantA-mRutAqvRUdho# viqyantvAjya#syaq hotaqryaja# | hotA# yakShaduqShAsAqnaktA# bRuhaqtI suqpeSa#sAq nRUM H pati#Byoq yoni#M kRuNvAqne | saq(gg)q smaya#mAneq indre#Na deqvairedaM baqr.hiH sI#datAM ~MvIqtAmAjya#syaq hotaqryaja# | hotA# yakShaqddaivyAq hotA#rA maqndrA potA#rA kaqvI prace#tasA | svi#ShTamaqdyAnyaH ka#radiqShA sva#BigUrtamaqnya UqrjA sata#vaseqmaM ~Myaqj~jaM diqvi deqveShu# dhattAM 
~M vIqtAmAjya#syaq hotaqryaja# | 6 (10)

3.6.2.3
hotA# yakShattiqsro deqvIraqpasA#maqpasta#mAq acCi#dramaqdye-damapa#stanvatAm | deqveByo# deqvIrdeqvamapo# viqyantvAjya#syaq 
hotaqryaja# | hotA# yakShaqttvaShTA#raqmaci#ShTuqmapA#ka(gm) retoqdhAM ~MviSra#vasaM ~MyaSoqdhAm | puqruqrUpaqma-kA#makar.Sana(gm) suqpoShaqH poShaiqH syAthsuqvIro# vIqrairvetvAjya#syaq hotaqryaja# | hotA# yakShaqdvanaqspati#muqpAva#srakShaddhiqyo joqShTAra(gm)# SaqSamaqnnara#H | svadAqthsvadhi#tir RutuqthAdya deqvo deqveByo# haqvyA&vAqDvetvAjya#syaq hotaqryaja# | hotA# yakShadaqgni(gg) svAhA &&jya#syaq svAhAq meda#saqH svAhA# stoqkAnAq(gm)q svAhAq svAhA# kRutInAq(gm)q svAhA# haqvyasU#ktInAm | svAhA# deqvA(gm) A#jyaqpAnthsvAhAq &gni(gm) hoqtrAjju#ShAqNA agnaq ajya#sya viyantuq hotaqryaja# | 6 (14)
(priqyamindra#syAstuq vetvAjy#syaq hotaqryaja# suqvIro# vIqrairvetvAjya#syaq hotaqryaja# caqtvAri# ca) (A2)

aqgniM tanUqnapA#taqM narAqSa(gm)sa#maqgnimiqDa I#Diqto baqr.hirdura# uqShAsAqnaktAq daivyA# tiqsrastvaShTA#raqM vanaqspati#maqgnim | pa~jcaq vetveko# viqyantuq dvirvIqtAmeko# viqyantuq dvirvetveko# viyantuq hotaqryaja# |

3.6.3 anuvAkaM 3 - Apriya prayAjAnAM yAjyAH 
3.6.3.1
sami#ddho aqdya manu#Sho duroqNe | deqvo deqvAn ya#jasi jAtavedaH | A caq vaha# mitramahaScikiqtvAn | tvaM dUqtaH kaqvira#siq prace#tAH | tanU#napAtpaqtha RuqtasyaqyAnAn# | madhvA# samaq~jjanthsva#dayA sujihva | manmA#ni dhIqBiruqta yaqj~jamRuqndhan | deqvaqtrA ca# kRuNuhyadhvaqraM na#H | narAqSa(gm) sa#sya mahiqmAna#meShAm | upa#stoShAma yajaqtasya# yaqj~jaiH | 7 (10)

3.6.3.2
{BS 3.6.3.8}
te suqkrata#vaqH Suca#yo dhiyaqMdhAH | svada#ntu deqvA uqBayA#ni haqvyA | AqjuhvA#naq IDyoq vandya#Sca | AyA#hyagneq vasu#BiH saqjoShA$H | 
tvaM deqvAnA#masi yahvaq hotA$ | sa e#nAn yakShIShiqto yajI#yAn | prAqcIna#M baqr.hiH praqdiSA# pRuthiqvyAH | vasto#raqsyA vRu#jyateq agreq ahnA$m | vyu# prathate vitaqraM ~MvarI#yaH | deqveByoq adi#taye syoqnam | 8 (10)

3.6.3.3
vyaca#svatIrurviqyA viSra#yantAm | pati#Byoq najana#yaqH SumBa#mAnAH | devI#rdvAro bRuhatIrviSvaminvAH | deqveByo# Bavatha suprAyaqNAH | 
A suqShvaya#ntI yajaqte upA#ke | uqShAsAqnaktA# sadatAqM ni yonau$ | diqvye yoSha#Ne bRuhaqtI su#ruqkme | adhiq Sriya(gm)# SukraqpiSaqM dadhA#ne | daivyAq hotA#rA prathaqmA suqvAcA$ | mimA#nA yaqj~jaM manu#Shoq yaja#dhyai | 9 (10)

3.6.3.4
praqcoqdaya#ntA viqdathe#Shu kAqrU | prAqcInaqM jyoti#H praqdiSA# diqSantA$ | Ano# yaqj~jaM BAra#tIq tUya#metu | iDA# manuqShvadiqha ceqtaya#ntI | tiqsro deqvIrbaqr.hireda(gg) syoqnam | sara#svatIq svapa#saH sadantu | ya iqme dyAvA#pRuthiqvI jani#trI | rUqpairapi(gm)# SaqdBuva#nAniq viSvA$ | tamaqdya ho#tariShiqto yajI#yAn | deqvaM tvaShTA#ramiqha ya#kShi viqdvAn | 10 (10)

3.6.3.5
uqpAva#sRujaqttmanyA# samaq~jjan | deqvAnAqM pAtha# RutuqthA haqvI(gm) Shi# | vanaqspati#H SamiqtA deqvo aqgniH | svada#ntu haqvyaM madhu#nA GRuqtena# | saqdyo jAqto vya#mimIta yaqj~jam | aqgnirdeqvAnA#-maBavatpuroqgAH | aqsya hotu#H praqdiSyRuqtasya# vAqci | svAhA#kRuta(gm) haqvira#dantu deqvAH | 11 (8)
(yaqj~jaissyoqnaM yaja#dhyai viqdvAnaqShTau ca#) (A3)

3.6.4 anuvAkaM 4 - paryagnikaraNIyA RucaH 
3.6.4.1
aqgnir. hotA# no adhvaqre | vAqjI sanpari#NIyate | deqvo deqveShu# yaqj~jiya#H | pari# triviqShTya#dhvaqram | yAtyaqgnI raqthIri#va | A deqveShuq prayoq dadha#t | pariq vAja#patiH kaqviH | aqgnir. haqvyA nya#kramIt  | dadhaqdratnA#ni dAqSuShe$ | 12 (9)
(agnir hotA# noq nava#) (A4)

3.6.5 anuvAkaM 5 - maitrAvaruNapraiShaH 
3.6.5.1
ajai#daqgniH | asa#naqdvAjaqM ni |  deqvo deqveByo# haqvyAvA#T | prA~jjo#Bir hinvAqnaH | dhenA#BiqH kalpa#mAnaH | yaqj~jasyAyu#H pratiqran | upaq preShya# hotaH | haqvyA deqveBya#H | 13 (8)
(ajai#daqShTau) (A5)

3.6.6 anuvAkaM 6 - hoturadhrigupraiShaH 
3.6.6.1
daivyA#H SamitAra uqta ma#nuShyAq Ara#Badhvam | upa# nayataq medhyAq dura#H | AqSAsA#nAq medha#patiByAqM medha$m | prAsmA# aqgniM Ba#rata | stRuqNIqta baqr.hiH | anve#naM mAqtA ma#nyatAm | anu# piqtA | anuq BrAtAq saga#rByaH | anuq saKAq sayU#thyaH | uqdIqcInA(gm)# asya paqdo 
nidha#ttAt | 14 (10)

3.6.6.2
sUryaqM cakShu#rgamayatAt | vAta#M prAqNamaqnvava# sRujatAt | diSaqH Srotra$m | aqntari#kShaqmasu$m | pRuqthiqvI(gm) SarI#ram | eqkaqdhA&syaq tvacaqmAcCya#tAt | puqrA nAByA# apiqSaso# vaqpAmutKi#datAt | aqntareqvoShmANa#M ~MvArayatAt | Syeqnama#syaq vakSha#H kRuNutAt | praqSasA# bAqhU | 15 (10)

3.6.6.3
SaqlA doqShaNI$ | kaqSyapeqvA(gm) sA$ | acCi#dreq SroNI$ | kaqvaShoqrU sreqkapa#rNA &&ShThIqvantA$ | ShaDvi(gm)# Satirasyaq va~gkra#yaH | tA a#nuqShThyoccyA#vayatAt | gAtra#M gAtramaqsyAnU#naM kRuNutAt | UqvaqdhyaqgUqhaM  pArthi#vaM KanatAt | aqsnA rakShaqH sa(gm) sRu#jatAt | vaqniqShThuma#syaq mA rA#viShTa | 16 (10)

3.6.6.4
urU#kaqM manya#mAnAH | nedva#stoqke tana#ye | ravi#tAq rava#cCamitAraH | adhri#go SamIqdhvam | suqSami# SamIdhvam | SaqmIqdhva-ma#dhrigo | adhri#guqScA-pA#paSca | uqBau deqvAnA(gm)# SamiqtArau$ | tAviqmaM paqSu(gg) Sra#payatAM praviqdvA(gm) sau$ | yathA# yathA&syaq Srapa#NaqM tathA# tathA | 17 (10)
(dhaqttAqdbAqhU mA rA#viShTaq tathA#tathA) (A6)

3.6.7 anuvAkaM 7 - stokaviShayaM maitrAvaruNAnuvacanam 
3.6.7.1
juqShasva# saqpratha#stamam | vaco# deqvaPsa#rastamam | haqvyA juhvA#na Aqsani# | iqmaM no# yaqj~jamaqmRUte#Shu dhehi | iqmA haqvyA jA#tavedo juShasva | stoqkAnA#magneq meda#so GRuqtasya# | hotaqH prASA#na prathaqmo niqShadya# | GRuqtava#ntaH pAvaka te | stoqkA Sco#tantiq meda#saH |
svadha#rmaM deqvavI#taye | 18 (10)

3.6.7.2
SreShTha#M no dhehiq vArya$m | tuBya(gg)# stoqkA GRu#taqScuta#H | agneq viprA#ya santya | RUShiqH SreShThaqH sami#dhyase | yaqj~jasya# prAviqtA Ba#va | tuBya(gg)# Scotantyadhrigo SacIvaH | stoqkAso# agneq meda#so GRuqtasya# | kaqviqSaqsto bRu#haqtA BAqnunA &&gA$H | haqvyA ju#Shasva medhira | oji#ShThaM te madhyaqto medaq udBRu#tam | prate#vaqyaM da#dAmahe | Scota#nti te vaso stoqkA adhi# tvaqci | pratiq tAnde#vaqSo vi#hi | 19 (13)
(deqvavI#tayaq udBRu#taqM trINi# ca) (A7)

3.6.8 anuvAkaM 8 - vapA puroDASasviShTakRutAM puronuvAkyAH praiShASca
3.6.8.1
A vRu#trahaNA vRutraqhaBiqH SuShmai#H | indra# yAqtaM namo#Biragne aqrvAk | yuqva(gm) rAdho#Biqraka#veBirindra | agne# aqsme Ba#vatamuttaqmeBi#H | hotA# yakShadindrAqgnI | CAga#sya vaqpAyAq meda#saH | juqShetA(gm)# haqviH | hotaqryaja# | vi hyaKyaqnmana#sAq vasya# iqcCan | indrA#gnI j~jAqsa uqta vA# sajAqtAn | 20 (10)

3.6.8.2
nAnyA yuqvatprama#tirastiq mahya#m 
sa vAqM dhiya#M ~MvAjaqyantI#matakSham | hotA# yakShadindrAqgnI | puqroqDASa#sya juqShetA(gm)# haqviH | hotaqryaja# | tvAmI#Date ajiqraM dUqtyA#ya | haqviShma#ntaqH sadaqminmAnuShAsaH | yasya# deqvairAsa#do baqr.hira#gne | ahA#nyasmai suqdinA# Bavantu | hotA# yakShadaqgnim | puqroqDASa#sya juqShatA(gm)# haqviH | hotaqryaja# | 21 (12)
 (saqjAqtAnaqgniM dve ca#) (A8)

3.6.9 anuvAkaM 9 - teShAmeva yAjyAH 
3.6.9.1
gIqrBirvipraqH prama#timiqcCamA#naH | ITTe# raqyiM ~MyaqSasa#M pUrvaqBAja$m | indrA#gnI vRutrahaNA suvajrA | praNoq navye#BistirataM deqShNaiH | 
mAcCe#dma raqSmI(gm) ritiqnAdha#mAnAH | piqtRuqNA(gm) SaktI#ranuq yacCa#mAnAH | iqndrAqgniByAqM kaM ~MvRUSha#No madanti | tA hyadrI# dhiqShaNA#yA uqpasthe$ | aqgni(gm) su#dIqti(gm) suqdRUSa#M gRuqNanta#H | naqmaqsyAmaqstveDya#M jAtavedaH | 
tvAM dUqtama#raqti(gm) ha#vyaqvAha$m | deqvA a#kRuNvannaqmRUta#syaq nABi$m | 22 (12)
(jAqtaqveqdoq dve ca#) (A9)

3.6.10 anuvAkaM 10 - manotAsUktam 
3.6.10.1
tva(gg) hya#gne prathaqmo maqnotA$ | aqsyA dhiqyo aBa#vo dasmaq hotA$ | tva(gm) sI#M ~MvRuShannakRuNorduqShTarI#tu | sahoq viSva#smaiq saha#seq saha#dhyai | adhAq hotAq nya#sIdoq yajI#yAn | iqDaspaqda iqShayaqnnIDyaqH san | taM tvAq nara#H prathaqmaM de#vaqyanta#H | maqho rAqye ciqtaya#ntoq anu# gman | vRuqtevaq yanta#M baqhuBi#rvasaqvyai#H | tve raqyiM jA#gRuqvA(gm) soq anu# gman | 23 (10)

3.6.10.2
ruSa#ntamaqgniM da#r.SaqtaM bRuqhanta$m | vaqpAva#ntaM ~MviqSvahA# dIdiqvA(gm) sa$m | paqdaM deqvasyaq nama#sA viqyanta#H | SraqvaqsyavaqH Srava# Apaqnna-mRu#ktam | nAmA#ni ciddadhire yaqj~jiyA#ni | BaqdrAyA#M te raNayantaq saMdRu#ShTau | tvAM ~Mva#rdhanti kShiqtaya#H pRuthiqvyAm | 
tva(gm) rAya# uqBayA#soq janA#nAm | tvaM trAqtA ta#raNeq cetyo#&BUH | piqtA mAqtA sadaqminmAnu#ShANAm | 24 (10)

3.6.10.3
sa paqryeNyaqH sa priqyo viqkShva#gniH | hotA# maqndro niSha#sAdAq yajI#yAn | taM tvA# vaqyaM damaq A dI#diqvA(gm) sa$m | upa#j~juqbAdhoq nama#sA sadema | taM tvA# vaqya(gm) suqdhiyoq navya#magne | suqmnAqyava# Imahe devaqyanta#H | tvaM ~MviSo# anayoq dIdyA#naH |
diqvo a#gne bRuhaqtA ro#caqnena# | viqSAM kaqviM ~MviqSpatiq(gm)q SaSva#tInAm | niqtoSa#naM ~MvRuShaqBaM ca#r.ShaNIqnAm | 25 (10)

3.6.10.4
pretI#ShaNimiShaya#ntaM pAvaqkam | rAja#ntamaqgniM ~Mya#jaqta(gm) ra#yIqNAm | so a#gna Ije SaSaqme caq marta#H | yastaq Ana#TsaqmidhA# haqvyadA#tim | ya Ahu#tiqM pariq vedAq namo#BiH | viSvethsa vAqmA da#dhateq tvota#H | aqsmA u# teq mahi# maqhe vi#dhema | namo#Biragne saqmidhoqta haqvyaiH | vedI# sUno sahaso gIqrBiruqkthaiH | A te# BaqdrAyA(gm)# sumaqtau ya#tema | 26 (10)

3.6.10.5
A yastaqtanthaq roda#sIq vi BAqsA | Sravo#BiSca Sravaqsya#staru#traH | bRuqhadBiqrvAjaiqH sthavi#reBiraqsme | reqvadBi#ragne vitaqraM ~MviBA#hi | nRuqvadva#soq sadaqmiddhe#hyaqsme | BUri# toqkAyaq tana#yAya paqSvaH | pUqrvIriSho# bRuhaqtIrAqre a#GAH | aqsme BaqdrA sau#SravaqsAni# santu | puqrUNya#gne puruqdhA tvAqyA | vasU#ni rAjanvaqsutA#te aSyAm | puqrUNiq hi tve pu#ruvAraq santi# | agneq vasu# vidhaqte rAja#niq tve | 27 (12)
(jAqgRuqvA(gm)soq anu# gmaqnmAnu#ShANAM car.ShaNInAM ya#temASyAqM dve ca#) (A10)

3.6.11 anuvAkaM 11 - havirvanaspatisviShTakRutAM puronuvAkyAH praiShASca 
3.6.11.1
A Ba#rata(gm) SikShataM ~MvajrabAhU | aqsmAM i#ndrAgnI avataq(gm)q SacI#BiH | iqme nu te raqSmayaqH sUrya#sya | yeBi#H sapiqtvaM piqtaro# 
naq Ayan# | hotA# yakShadindrAqgnI | CAga#sya haqviShaq AttA#maqdya | maqdhyaqto medaq udBRu#tam | puqrA dveSho#ByaH | puqrA pauru#SheyyA gRuqBaH | GastA#nnUqnam | 28 (10)

3.6.11.2
GAqsa a#jrANAqM ~Myava#saprathamAnAm | suqmatkSha#rANA(gm) Saqtaru#driyANAm | aqgniqShvAqttAnAqM pIvo#pavasanAnAm | pAqrSvaqtaH Sro#NiqtaH Si#tAmaqta u#thsAdaqtaH | a~ggA#da~ggAqdava#ttAnAm | kara#ta eqvendraqgnI | juqShetA(gm)# haqviH | hotaqryaja# | deqveByo# vanaspate haqvI(gm) Shi# | hira#NyaparNa praqdiva#steq artha$m | 29 (10)

3.6.11.3
praqdaqkShiqNidra#SaqnayA# niqyUya# | Ruqtasya# vakShi paqthiBIq raji#ShThaiH | hotA# yakShaqdvanaqspati#maqBi hi |  piqShTata#mayAq raBi#ShThayA raSaqnayA &&dhi#ta | yatre#ndrAgniqyoSCAga#sya haqviSha#H priqyA dhAmA#ni | yatraq vanaqspate#H priqyApAthA(gm)# si | yatra# deqvAnA#mAjyaqpAnA#M priqyA dhAmA#ni | yatrAqgner hotu#H priqyA dhAmA#ni | tatraiqtaM praqstu-tye#vo-paqstutye#voq-pAva#srakShat | raBI#yA(gm) samiva kRuqtvI | 30 (10)

3.6.11.4
kara#deqvaM deqvo vanaqspati#H | juqShatA(gm)# haqviH | hotaqryaja# | piqprIqhi deqvAM u#Saqto ya#viShTha | viqdvAM RuqtU(gm)r. Ru#tupate yajeqha | ye daivyA# RuqtvijaqsteBi#ragne | tva(gm) hotRU#NAmaqsyA-ya#jiShThAH | hotA# yakShadaqgni(gg) svi#ShTaqkRUta$m | ayA#Daqgnir-i#ndrAgniqyoSCAga#sya haqviSha#H priqyA dhAmA#ni | ayAqDvanaqspate#H priqyA pAthA(gm)# si | ayA#DdeqvAnA#mAjyaqpAnA#M priqyA dhAmA#ni | yakSha#daqgner hotu#H priqyA dhAmA#ni | yakShaqthsvaM ma#hiqmAna$m | Aya#jatAqmejyAq iSha#H | kRuqNotuq so a#dhvaqrA jAqtave#dAH | juqShatA(gm)# haqviH | 
hotaqryaja# | 31 (17)
(nUqnamartha#M kRuqtvo pAthA(gm)si saqpta ca#) (A11)

3.6.12 anuvAkaM 12 - teShAmeva yAjyAH 
3.6.12.1
upo#haq yadviqdatha#M ~MvAqjinoq gUH | gIqrBirviprAqH prama#timiqcCamA#nAH | aqrvantoq na kAShThAqM nakSha#mANAH | iqndrAqgnI johu#vatoq naraqste | vana#sapate raSaqnayA# &BiqdhAya# | piqShTata#mayA vaqyunA#ni viqdvAn | vaha# devaqtrA di#dhiSho haqvI(gm) Shi# | pra ca# dAqtAra#maqmRUte#Shu vocaH | aqgni(gg) svi#ShTaqkRUta$m | ayA#Daqgnir-i#ndrAgniqyoSCAga#sya haqviSha#H priyA dhAmA#ni | 32 (10)

3.6.12.2
ayAqDvanaqspate#H priqyA pAthA(gm)# si | ayA#DdeqvAnA#mAjyaqpAnA#M priqyA dhAmA#ni | yakSha#daqgner hotu#H priqyA dhAmA#ni | yakShaqthsvaM ma#hiqmAna$m | Aya#jatAqmejyAq iSha#H | kRuqNotuq so a#dhvaqrA jAqtave#dAH | juqShatA(gm)# haqviH | agneq yadaqdya viqSo a#dhvarasya hotaH | 
pAva#ka Soceq veShTva(gm) hi yajvA$ | RuqtA ya#jAsi mahiqnA vi yadBUH | haqvyA va#ha yaviShThaq yA te# aqdya | 33 (11)
(dhAmA#niq Buqreka#M ca) (A12)

3.6.13 anuvAkaM 13 - anUyAjapraiShAH 
3.6.13.1
deqvaM baqr.hiH su#deqvaM deqvaiH syAthsuqvIra#M ~MvIqrairvasto#r-vRuqjyetAqktoH praBri#yeqtAtyaqnyAnrAqyA baqr.hiShma#to 
madema vasuqvane# vasuqdheya#sya vetuq yaja# | deqvIrdvAra#H saM GAqte viqDvIryAma#~j CithiqrA dhruqvA deqvahU#tau vaqthsa I#menAqstaru#Naq Ami#mIyAtkumAqro vAq nava#jAtoq mainAq arvA# reqNuka#kATaqH pRUNa#gvasuqvane# vasuqdheya#sya viyantuq yaja# | deqvI uqShAsAq naktA &dyAqsmin yaqj~je pra#yaqtya#hvetAqmapi# nUqnaM daivIqrviSaqH prAyA#siShTAq(gm)q suprI#teq sudhi#te vasuqvane# vasuqdheya#sya 
vItAqM ~Myaja# | 34 (10)

3.6.13.2
deqvI joShTrIq vasu#dhitIq yayo#raqnyA &GA dveShA(gm)# si yuqyavaqdA &nyA va#kShaqdvasuq vAryA#Niq yaja#mAnAya vasuqvane# vasuqdheya#sya vItAqM ~Myaja# | deqvI UqrjAhu#tIq iShaqmUrja#maqnyA va#kShaqthsagdhiq(gm)q sapI#timaqnyA nave#naq pUrvaqM daya#mAnAqH syAma# purAqNenaq navaqM tAmUrja#mUqrjAhu#tI Uqrjaya#mAne adhAtAM ~Mvasuqvane# vasuqdheya#sya vItAqM ~Myaja# | deqvA daivyAq hotA#rAq neShTA#rAq potA#rA haqtAGa#Sa(gm) sAvABaqradva#sU vasuqvane# vasuqdheya#sya vItAqM ~Myaja# | deqvIstiqsrastiqsro deqvIriDAq sara#svatIq BAra#tIq dyAM 
BAra#tyAdiqtyaira#-spRukShaqthsara#svatIqma(gm) ruqdrair yaqj~jamA#vIdiqhaiveDa#yAq vasu#matyA sadhaqmAda#M madema vasuqvane# vasuqdheya#sya viyantuq yaja# | 33

3.6.13.3
deqvo narAqSa(gm) sa#striSIqr.ShA Sha#DaqkShaH Saqtamide#na(gm) SitipRuqShThA Ada#dhati saqhasra#mIqM prava#hanti miqtrAvaruqNeda#sya hoqtramar.ha#toq bRUhaqspati#H stoqtramaqSvinA &&dhva#ryavaM ~Mvasuqvane# vasuqdheya#sya vetuq yaja# | deqvo vanaqspati#r var.ShaprA#vA GRuqtani#rNiqgdyA-magreqNAspRu#kShaqdA&ntari#kShaqM madhye#nAprAH pRuthiqvImupa#reNAdRu(gm) hIdvasuqvane# vasuqdheya#sya vetuq yaja# |
deqvaM baqr.hirvAri#tInAM niqdhe dhA#siq pracyu#tInAqma-pra#cyutaM nikAmaqdhara#NaM puruspAqr.haM ~MyaSa#svadeqnA baqr.hiShAq &nyA baqr.hI(gm) ShyaqBiShyA#ma vasuqvane# vasuqdheya#sya vetuq yaja# | deqvo aqgniH svi#ShTaqkRUthsuqdravi#NA maqndraH kaqviH saqtyama#nmA &&yaqjI hotAq hotu#r hotuqrAya#jIyAqnagneq yAndeqvAnayAqDyA(gm) api#preqrye te# hoqtre ama#thsataq tA(gm) sa#saqnuShIq(gm)q hotrA#M devaM gaqmAM diqvi deqveShu# yaqj~jamera#yeqma(gg) svi#ShTaqkRUccAgneq hotA &BU#rvasuqvane# vasuqdheya#sya namo vAqke vIhiq yaja# | 34

3.6.14 anuvAkaM 14 - anUyAjayAjyAH 
3.6.14.1
deqvaM baqr.hiH | vaqsuqvane# vasuqdheya#sya vetu | deqvIrdvAra#H | vaqsuqvane# vasuqdheya#sya viyantu | deqvI uqShAsAq naktA$ | vaqsuqvane# vasuqdheya#sya vItAm | deqvI joShTrI$ | vaqsuqvane# vasuqdheya#sya vItAm | deqvI UqrjAhu#tI | vaqsuqvane# vasuqdheya#sya vItAm | 35 (10)

3.6.14.2
deqvA daivyAq hotA#rA | vaqsuqvane# vasuqdheya#sya vItAm | deqvIstiqsra-stiqsro deqvIH | vaqsuqvane# vasuqdheya#sya viyantu | deqvo narAqSa(gm) sa#H | vaqsuqvane# vasuqdheya#sya vetu | deqvo vanaqspati#H | vaqsuqvane# vasuqdheya#sya vetu | deqvaM baqr.hirvAri#tInAm | vaqsuqvane# vasuqdheya#sya vetu | 36 (10)

3.6.14.3
deqvo aqgnir.svi#ShTaqkRUt | suqdravi#NA maqndraH kaqviH | saqtyama#nmA &&yaqjI hotA$ | hotu#r hotuqrAya#jIyAn | agneq yAndeqvAnayA#T | yAM api#preH | ye te# hoqtre ama#thsata | tA(gm) sa#saqnuShIq(gm)q hotrA#M devaM gaqmAm | diqvi deqveShu# yaqj~jamera#yeqmam | sviqShTaqkRUccAgneq hotA &Bu#H | vaqsuqvane# vasuqdheya#sya namovAqke vIhi# | 37 (11)
(vIqtAqM veqtvaBUqreka#M ca) (A14)

3.6.15 anuvAkaM 15 - sUktavAkapraiShAH 
3.6.15.1
aqgnimaqdya hotA#ramavRuNItAqyaM ~Myaja#mAnaqH paca#npaqktIH paca#npuroqDASa#M baqdhnanni#ndrAqgniByAqM CAga(gm)# 
sUpaqsthA aqdya deqvo vanaqspati#raBava-dindrAqgniByAqM CAgeqnAGa#stAqM taM me#daqstaH prati# pacaqtA&gra#BIShTAqmavI#vRudhetAM puroqDASe#naq tvAmaqdya RUSha# Ar.Sheya RuShINAM napAdavRuNItAqyaM ~Myaja#mAno baqhuByaq A saMga#teBya eqSha me# deqveShuq vasuq vAryA ya#kShyataq itiq tA yA deqvA de#vaq-dAnAqnyaduqstAnya#smAq A caq SAssvA  ca# gurasveShiqtaSca# hotaqrasi# BadraqvAcyA#yaq preShi#toq mAnu#ShaH sUktavAqkAya# sUqktA brU#hi | 38 (11 )
(aqgnimaqdyaikam) (A15)

aq~jjantiq hotA# yakShaqthsami#dvo aqdyAdnirajaiqddaivyA# juqShasvAvRu#trahaNA gIqrmistva(gg) hyABa#rataqmupo#haq yaddeqvaM
baqr.hissu#deqvaM deqvaM baqr.hiraqgnimaqdya pa~jca#daSa |15|
 
aq~jjantyuqpAva#sRujaqnnAnyA yuqvatkara#deqvamaqShTAtri(gm)Sat | 38 |
 
 aq~jjanti# - sUqktA brU#hi |

| kRuShNa yajurvedIya taittirIya brAhmaNe tRutIyAShTake ShaShThaH prapAThakaH samAptaH |

---------------------------------------------------------------




