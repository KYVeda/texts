ver 1.1 dt 30.06.2022

OM namaH paramAtmanE, SrI mahAgaNapatayE namaH,
SrI guruByO namaH, haqriqH OM

4	kRuShNa yajur^vEdIya taittirIya saMhitAyAM caturtthaM kANDaM 

4.1	caturtthakANDE prathamaH praSnaH - agnicitya~ggamantrapAThABidhAnaM

TS 4.1.1.1
yuq~jjAqnaH pra#thaqmaM mana#staqtvAya# saviqtA dhiya#H | 
aqgniM jyOti#rniqcAyya# pRuthiqvyA addhyA &Ba#rat || 
yuqktvAyaq mana#sA dEqvAnth suva#ryaqtO dhiqyA diva$M | 
bRuqhajjyOti#H kariShyaqtaH sa#viqtA pra su#vAtiq tAn || 
yuqktEnaq mana#sA vaqyaM dEqvasya# saviqtuH saqvE | 
suqvaqrgEyA#yaq Saktyai$ || 
yuq~jjatEq mana# uqta yu#~jjatEq dhiyOq viprAq vipra#sya bRuhaqtO vi#paqScita#H | 
vi hOtrA# dadhE vayunAqvidEkaq in - [ ] 1

TS 4.1.1.2
maqhI dEqvasya# saviqtuH pari#ShTutiH || 
yuqjE vAqM brahma# pUqr^vyaM namO#Biqr vi SlOkA# yanti paqthyE#vaq sUrA$H | 
SRuqNvantiq viSvE# aqmRuta#sya puqtrA A yE dhAmA#ni diqvyAni# taqsthuH || 
yasya# praqyANaq-manvavaqnya id-yaqyur dEqvA dEqvasya# mahiqmAnaq-marca#taH | 
yaH pArtthi#vAni vimaqmE sa Eta#SOq rajA(gm)#si dEqvaH sa#viqtA ma#hitvaqnA || 
dEva# savitaqH pra su#va yaqj~jaM pra su#va - [ ] 2

TS 4.1.1.3
yaqj~japa#tiqM BagA#ya diqvyO ga#ndhaqr^vaH | 
kEqtaqpUH kEta#M naH punAtu vAqcaspatiqr vAca#maqdya sva#dAti naH || 
iqmaM nO# dEva savitar yaqj~jaM pra su#va dEvAqyuva(gm)# saKiqvida(gm)# satrAqjita#M dhanaqjita(gm)# suvaqrjita$M || 
RuqcA stOmaq(gm)q sama#rddhaya gAyaqtrENa# rathantaqraM | 
bRuqhad-gA#yaqtrava#rtani || 
dEqvasya# tvA saviqtuH pra#saqvE$&SvinO$r bAqhuByA$M 
pUqShNO hastA$ByAM gAyaqtrENaq CandaqsA && da#dE &~ggiraqsvadaBri#rasiq nAri# - [ ] 3

TS 4.1.1.4
-rasi pRuthiqvyAH saqdhasthA#daqgniM pu#rIqShya#ma~ggiraqsvadA Ba#raq traiShTu#BEna tvAq CandaqsA && da#dE &~ggiraqsvad-baBri#rasiq nAri#rasiq tvayA# vaqya(gm) saqdhasthaq Agni(gm) Sa#kEmaq Kani#tuM purIqShya#M jAga#tEna tvAq CandaqsA && da#dE &~ggiraqsvaddhasta# AqdhAya# saviqtA biBraqdaBri(gm)# hiraqNyayI$M | 
tayAq jyOtiqraja#sraq-midaqgniM KAqtvI naq A BaqrA*nu#ShTuBEna tvAq CandaqsA ( ) && da#dE &~ggiraqsvat || 4 
(id - yaqj~jaM prasu#vaq - nAriq - rAnu#ShTuBEna tvAq Canda#sAq - trINi# ca) (A1)

TS 4.1.2.1
iqmAma#gRuBNan raSaqnAmRuqtasyaq pUr^vaq Ayu#Shi viqdathE#Shu kaqvyA | 
tayA# dEqvAH suqta-mA ba#BUvur. Ruqtasyaq sAma$nth saqramAqrapa#ntI || 
pratU$rtaM ~MvAjiqnnA dra#vaq vari#ShThAqmanu# saqM~Mvata$M | 
diqvi tEq janma# paraqmamaqntari#kShEq nABi#H pRuthiqvyAmadhiq yOni#H || 
yuq~jjAthAq(gm)q rAsa#BaM ~Myuqvamaqsmin. yAmE# vRuShaNvasU | 
aqgniM Bara#ntamasmaqyuM || 
yOgE#yOgE taqvasta#raqM ~MvAjE#vAjE havAmahE | 
saKA#yaq indra#mUqtayE$ || 
praqtUr^vaq- [ ] 5

TS 4.1.2.2
-nnEhya#vaqkrAmaqnnaSa#stI ruqdrasyaq gANa#patyAn mayOqBUrEhi# | 
uqr^va#ntari#kShaqmanvi#hi svaqstiga#vyUtiq-raBa#yAni kRuqNvann || 
pUqShNA saqyujA# saqha | 
pRuqthiqvyAH saqdhasthA#daqgniM pu#rIqShya#-ma~ggiraqsvada-cCE$hyaqgniM pu#rIqShya#-ma~ggiraqsvada-cCE#mOq&gniM 
pu#rIqShya#-ma~ggiraqsvad-Ba#riShyAmOq&gniM pu#rIqShya#-ma~ggiraqsvad-Ba#rAmaH || 
anvaqgniruqShasAq-magra#maKyaqdanvahA#ni prathaqmO jAqtavE#dAH | 
anuq sUrya#sya - [ ] 6

TS 4.1.2.3
puruqtrA ca# raqSmInanuq dyAvA#pRuthiqvI A ta#tAna || 
Aqgatya# vAqjyaddhva#naqH sar^vAq mRudhOq vi dhU#nutE | 
aqgni(gm) saqdhasthE# mahaqti cakShu#ShAq ni ci#kIShatE || 
Aqkramya# vAjin pRuthiqvImaqgnimi#cCa ruqcA tvaM | 
BUmyA# vRuqtvAya# nO brUhiq yataqH KanA#maq taM ~MvaqyaM || 
dyaustE# pRuqShThaM pRu#thiqvI saqdhastha#mAqtmA &ntari#kSha(gm) 
samuqdrastEq yOni#H | 
viqKyAyaq cakShu#ShAq tvamaqBi ti#ShTha- [ ] 7

TS 4.1.2.4
pRutanyaqtaH || 
ut-krA#ma mahaqtE sauBa#gAyAq-smAdAqsthAnA$d draviNOqdA vA#jinn | 
vaqya(gg) syA#ma sumaqtau pRu#thiqvyA aqgniM Ka#niqShyanta# uqpasthE# asyAH || 
uda#kramId draviNOqdA vAqjyar^vA&kaqH sa lOqka(gm) sukRu#taM pRuthiqvyAH | 
tata#H KanEma suqpratI#kamaqgni(gm) suvOq ruhA#NAq adhiq nAka# uttaqmE || 
aqpO dEqvIrupa# sRujaq madhu#matIrayaqkShmAya# praqjABya#H | 
tAsAq(gg)q sthAnAqdujji#hatAq-mOSha#dhayaH supippaqlAH || 
jiGa#rmyaq- [ ] 8

TS 4.1.2.5
-gniM mana#sA GRuqtEna# pratiqkShyantaqM Buva#nAniq viSvA$ | 
pRuqthuM ti#raqScA vaya#sA bRuqhantaqM ~Mvyaci#ShThaqmanna(gm)# raBaqsaM ~MvidA#naM || 
A tvA# jiGarmiq vaca#sA GRuqtEnA#&raqkShasAq mana#sAq tajju#Shasva | 
marya#SrIH spRuhaqyad va#rNO aqgnir nA&BiqmRuSE# taqnuvAq jar.hRu#ShANaH || 
pariq vAja#patiH kaqviraqgnir. haqvyAnya#kramIt | 
dadhaqd ratnA#ni dAqSuShE$ || 
pari# tvA&gnEq pura#M ~MvaqyaM ~Mvipra(gm)# sahasya dhImahi | 
dhRuqShadva#rNaM diqvEdi#vE BEqttAra#M ( ) Ba~gguqrAva#taH || 
tvama#gnEq dyuBiq-stva-mA#SuSuqkShaNiqstva-maqdByastva-maSma#naqspari# | 
tvaM ~MvanE$Byaq stvamOSha#dhIByaq stvaM nRuqNAM nRu#patE jAyasEq Suci#H ||	 9 
( praqtUr^vaqnth-sUrya#sya-tiShThaq - jiGa#rmi - BEqttAra#M - ~Mvi(gm)SaqtiSca#) (A2) 

TS 4.1.3.1
dEqvasya# tvA saviqtuH pra#saqvE$&SvinO$r bAqhuByA$M pUqShNO hastA$ByAM pRuthiqvyAH saqdhasthEq&gniM 
pu#rIqShya#ma~ggiraqsvat Ka#nAmi || 
jyOti#ShmantaM tvA&gnE suqpratI#kaqmaja#srENa BAqnunAq dIdyA#naM | 
SiqvaM praqjAByO&hi(gm)#santaM pRuthiqvyAH saqdhasthEq&gniM pu#rIqShya#ma~ggiraqsvat Ka#nAmi || 
aqpAM pRuqShThama#si saqprathA# uqr^va#gniM Ba#riqShyadapa#rAvapiShThaM | 
varddha#mAnaM maqha A caq puShka#raM diqvO mAtra#yA variqNA pra#thasva || 
Sarma# ca sthOq- [ ] 10

TS 4.1.3.2
varma# ca sthOq acCi#drE bahuqlE uqBE | 
vyaca#svatIq saM ~Mva#sAthAM BaqrtamaqgniM pu#rIqShya$M || 
saM ~Mva#sAthA(gm) suvaqr^vidA# saqmIcIq ura#sAq tmanA$ | 
aqgnimaqntar Ba#riqShyantIq jyOti#Shmantaq-maja#sraqmit || 
puqrIqShyO#&si viqSvaBa#rAH | 
atha#r^vA tvA prathaqmO ni-ra#manthadagnE || 
tvAma#gnEq puShka#rAqdaddhyatha#r^vAq ni-ra#manthata | 
mUqrddhnO viSva#sya vAqGata#H || 
tamu# tvA daqddhya~g RuShi#H puqtra I#dhEq- [ ] 11

TS 4.1.3.3
atha#r^vaNaH | 
vRuqtraqhaNa#M purandaqraM || 
tamu# tvA pAqthyO vRuShAq samI#dhE dasyuqhanta#maM | 
dhaqnaq~jjaqya(gm) raNE#raNE || 
sIda# hOtaqH sva u# lOqkE ci#kiqtvAnth sAqdayA# yaqj~ja(gm) su#kRuqtasyaq yOnau$ | 
dEqvAqvIr dEqvAn. haqviShA# yajAqsyagnE# bRuqhad-yaja#mAnEq vayO# dhAH || 
ni hOtA# hOtRuqShada#nEq vidA#nastvEqShO dI#diqvA(gm) a#sadath suqdakSha#H | 
ada#bdhavratapramatiqr vasi#ShThaH sahasraMBaqraH Suci#jihvO aqgniH || 
sa(gm) sI#dasva maqhA(gm) a#siq SOca#sva- [ ] 12

TS 4.1.3.4
dEvaqvIta#maH | 
vi dhUqmama#gnE aruqShaM mi#yEddhya sRuqja pra#Sasta dar.SaqtaM || jani#ShvAq hi jEnyOq agrEq ahnA(gm)# hiqtO 
hiqtEShva#ruqShO vanE#Shu | 
damE#damE saqpta ratnAq dadhA#nOq&gnir. hOtAq ni Sha#sAdAq yajI#yAn || 13
(sthaq - IqdhEq - SOca#sva - saqptavi(gm)#SatiSca) (A3)

TS 4.1.4.1
saM tE# vAqyur mA#taqriSvA# dadhAtUttAqnAyaiq hRuda#yaqM ~Myad-vili#ShTaM | 
dEqvAnAqM ~MyaScara#ti prAqNathE#naq tasmai# ca dEviq vaSha#Dastuq tuBya$M || 
sujA#tOq jyOti#ShA saqha Sarmaq varU#thaqmA&sa#daqH suva#H | 
vAsO# agnE viqSvarU#paq(gm)q saM ~Mvya#yasva viBAvasO || 
udu# tiShTha svaddhvaqrAvA# nO dEqvyA kRuqpA | 
dRuqSE ca# BAqsA bRu#haqtA su#SuqkvaniqrA&gnE# yAhi suSaqstiBi#H || 14

TS 4.1.4.2
Uqrddhva Uq Shu Na# UqtayEq tiShThA# dEqvO na sa#viqtA | 
UqrddhvO vAja#syaq sani#tAq yadaq~jjiBi#r vAqGadBi#r viqhvayA#mahE || 
sa jAqtO garBO# asiq rOda#syOqragnEq cAruqr viBRu#taq OSha#dhIShu | 
ciqtraH SiSuqH pariq tamA(gg)#syaqktaH pra mAqtRuByOq adhiq kani#kradad gAH || 
sthiqrO Ba#va vIqDva#~gga AqSur Ba#va vAqjya#r^vann | 
pRuqthur Ba#va suqShadaqstvamaqgnEH pu#rIShaqvAha#naH || 
SiqvO Ba#va - [ ] 15 

TS 4.1.4.3
praqjAByOq mAnu#ShIByaqstvama#~ggiraH | 
mA dyAvA#pRuthiqvI aqBi SU#SucOq mA&ntari#kShaqM mA vanaqspatIn# || 
praitu# vAqjI kani#kradaq-nnAna#daqd-rAsa#BaqH patvA$ | 
Bara#nnaqgniM pu#rIqShya#M mA pAqdyAyu#ShaH puqrA || 
rAsa#BO vAqM kani#kradaqth suyu#ktO vRuShaNAq rathE$ | 
sa vA#maqgniM pu#rIqShya#mAqSur dUqtO va#hAdiqtaH || 
vRuShAq &gniM ~MvRuSha#NaqM Bara#nnaqpAM garBa(gm)# samuqdriya$M | 
agnaq A yA#hi- [ ] 16

TS 4.1.4.4
vIqtaya# Ruqta(gm) saqtyaM || 
OSha#dhayaqH prati# gRuhNItAq&gnimEqta(gm) Siqva-mAqyanta#maqByatra# yuqShmAn | 
vyasyaqn viSvAq ama#tIqrarA#tIr niqShIda#nnOq apa# durmaqti(gm) ha#nat || 
OSha#dhayaqH prati# mOdaddhvamEnaqM puShpA#vatIH supippaqlAH | 
aqyaM ~MvOq garBa# Ruqtviya#H praqtna(gm) saqdhasthaqmA&sa#dat || 17 
(suqSaqstiBi#H-SiqvO Ba#va - yAhiq - ShaTtri(gm)#Sacca) (A4)

TS 4.1.5.1
vi pAja#sA pRuqthunAq SOSu#cAnOq bAdha#sva dviqShO raqkShasOq amI#vAH | 
suqSarma#NO bRuhaqtaH Sarma#Ni syAmaqgnEraqha(gm) suqhava#syaq praNI#tau || 
ApOq hi ShThA ma#yOqBuvaqstA na# UqrjE da#dhAtana | 
maqhE raNA#yaq cakSha#sE || 
yO va#H Siqvata#mOq rasaqstasya# BAjayatEqha na#H | 
uqSaqtIri#va mAqtara#H || 
tasmAq ara#M gamAma vOq yasyaq kShayA#yaq jinva#tha | 
ApO# jaqnaya#thA ca naH || 
miqtraH - [ ] 18

TS 4.1.5.2
saq(gm)qsRujya# pRuthiqvIM BUmi#M caq jyOti#ShA saqha | 
sujA#taM jAqtavE#dasamaqgniM ~Mvai$SvAnaqraM ~MviqBuM || 
aqyaqkShmAya# tvAq sa(gm) sRu#jAmi praqjABya#H | 
viSvE$ tvA dEqvA vai$SvAnaqrAH sa(gm) sRu#jaqntvA-nu#ShTuBEnaq Canda#sA &~ggiraqsvat || 
ruqdrAH saqMBRutya# pRuthiqvIM bRuqhajjyOtiqH samI#dhirE | 
tEShA$M BAqnu-raja#sraq icCuqkrO dEqvEShu# rOcatE || 
sa(gm) sRu#ShTAqM ~Mvasu#BI ruqdrair dhIrai$H karmaqNyA$M mRuda$M | 
hastA$ByAM mRuqdvIM kRuqtvA si#nIvAqlI ka#rOtuq - [ ] 19

TS 4.1.5.3
tAM || 
siqnIqvAqlI su#kapaqrdA su#kurIqrA svau#paqSA | 
sA tuBya#maditE mahaq OKAM da#dhAtuq hasta#yOH || 
uqKAM ka#rOtuq SaktyA# bAqhuByAq-madi#tir dhiqyA | 
mAqtA puqtraM ~MyathOqpasthEq sA&gniM bi#Bartuq garBaq A || 
maqKasyaq SirO#&si yaqj~jasya# paqdE stha#H | 
vasa#vastvA kRuNvantu gAyaqtrENaq Canda#sA&~ggiraqsvat pRu#thiqvya#si ruqdrAstvA# kRuNvantuq traiShTu#BEnaq 
Canda#sA&~ggiraqsva-daqntari#kShamasyA - [ ] 20

TS 4.1.5.4
-diqtyAstvA# kRuNvantuq jAga#tEnaq Canda#sA &~ggiraqsvad dyaura#siq viSvE$ tvA dEqvA vai$SvAnaqrAH 
kRu#NvaqntvAnu#ShTuBEnaq Canda#sA &~ggiraqsvad-diSO#&si dhruqvA&si# dhAqrayAq mayi# praqjA(gm) rAqyaspOSha#M 
gaupaqtya(gm) suqvIrya(gm)# sajAqtAn. yaja#mAnAqyA&di#tyaiq rAsnAq&sya di#tistEq bila#M gRuhNAtuq pA~gktE#naq 
Canda#sA&~ggiraqsvat || 
kRuqtvAyaq sA maqhImuqKAM mRuqnmayIqM ~MyOni#maqgnayE$ | 
tAM puqtrEByaqH saM prA ( ) ya#cCaqdadi#tiH SraqpayAqniti# || 21 
(miqtraH - ka#rO - tvaqntari#kShamasiq - pra - caqtvAri# ca) (A5)

TS 4.1.6.1
vasa#vastvA dhUpayantu gAyaqtrENaq Canda#sA&~ggiraqsvad-ruqdrAstvA# dhUpayantuq traiShTu#BEnaq Canda#sA&~ggiraqsva-dA#diqtyAstvA# dhUpayantuq jAga#tEnaq Canda#sA&~ggiraqsvad-viSvE$ tvA dEqvA vai$SvAnaqrA dhU#payaqntvAnu#ShTuBEnaq Canda#sA &~ggiraqsvadindra#stvA dhUpayatva~ggiraqsvadviShNu#stvA dhUpayatva~ggiraqsvad varu#NastvA dhUpayatva~ggiraqsva-dadi#tistvA dEqvI viqSvadE$vyAvatI pRuthiqvyAH saqdhasthE$&~ggiraqsvat Ka#natvavaTa dEqvAnA$M tvAq patnI$r - [ ] 22

TS 4.1.6.2
dEqvIr viqSvadE$vyAvatIH pRuthiqvyAH saqdhasthE$ &~ggiraqsvad-da#dhatUKE dhiqShaNA$stvA dEqvIr 
viqSvadE$vyAvatIH pRuthiqvyAH saqdhasthE$&~ggiraqsvadaqBIndha#tAmuKEq gnA stvA# 
dEqvIr viqSvadE$vyAvatIH pRuthiqvyAH saqdhasthE$ &~ggiraqsvacCra#payantUKEq varU$trayOq jana#yastvA dEqvIr viqSvadE$vyAvatIH pRuthiqvyAH saqdhasthE$&~ggiraqsvat pa#cantUKE || 
mitraiqtAmuqKAM pa#caiqShA mA BE#di | 
EqtAM tEq pari# dadAqmyaBi#ttyai || 
aqBImAM - [ ] 23

TS 4.1.6.3
ma#hiqnA diva#M miqtrO ba#BUva saqprathA$H | 
uqta Srava#sA pRuthiqvIM || 
miqtrasya# car.ShaNIqdhRutaqH SravO# dEqvasya# sAnaqsiM | 
dyuqmnaM ciqtraSra#vastamaM || 
dEqvastvA# saviqtOd va#patu supAqNiH sva#~gguqriH | 
suqbAqhu-ruqta SaktyA$ || 
apa#dyamAnA pRuthiqvyASAq diSaq A pRu#Na | 
utti#ShTha bRuhaqtI Ba#vOqrddhvA ti#ShTha dhruqvA tvaM || 
vasa#vaqstvA &&cCRu#ndantu gAyaqtrENaq Canda#sA &~ggiraqsvad ruqdrAstvA && cCRu#ndantuq ( ) traiShTu#BEnaq Canda#sA &~ggiraqsvadA#diqtyAstvA && cCRu#ndantuq jAga#tEnaq Canda#sA &~ggiraqsvad-viSvE$ tvA dEqvA vai$SvAnaqrA 
A cCRu#ndaqntvAnu#ShTuBEnaq Canda#sA &~ggiraqsvat || 24
(patnI# - riqmA(gm) - ruqdrAstvA&& cCRu#ndaqntvE - kAqnnavi(gm)#SaqtiSca#) (A6)

TS 4.1.7.1
samA$stvA&gna RuqtavO# varddhayantu saM~MvathsaqrA RuSha#yOq yAni# saqtyA | 
saM diqvyEna# dIdihi rOcaqnEnaq viSvAq A BA#hi praqdiSa#H pRuthiqvyAH || 
saM cEqddhyasvA$&gnEq pra ca# bOdhayainaqmucca# tiShTha mahaqtE sauBa#gAya | 
mA ca# riShadupasaqttA tE# agnE braqhmANa#stE yaqSasa#H santuq mA&nyE || 
tvAma#gnE vRuNatE brAhmaqNA iqmE SiqvO a#gnE - [ ] 25

TS 4.1.7.2
saqM~Mvara#NE BavA naH | 
saqpaqtnaqhA nO# aBimAtiqjiccaq svE gayE# jAgRuqhyapra#yucCann || 
iqhaivAgnEq adhi# dhArayA raqyiM mA tvAq ni kra#n pUr^vaqcitO# nikAqriNa#H | 
kShaqtrama#gnE suqyama#mastuq tuBya#mupasaqttA va#rddhatAM tEq ani#ShTRutaH || 
kShaqtrENA$&gnEq svAyuqH sa(gm) ra#Basva miqtrENA$&gnE mitraqdhEyE# yatasva | 
saqjAqtAnA$M maddhyamaqsthA E#dhiq rAj~jA#magnE vihaqvyO# dIdihIqha || 
atiq - [ ] 26 

TS 4.1.7.3
nihOq atiq sridhO &tyaci#ttiq-matyarA#timagnE | 
viSvAq hya#gnE duriqtA sahaqsvAthAqsmaBya(gm)# saqhavI#rA(gm) raqyiM dA$H || 
aqnAqdhRuqShyO jAqtavE#dAq ani#ShTRutO viqrADa#gnE kShatraqBRud dI#dihIqha | 
viSvAq ASA$H pramuq~jcan mAnu#ShIrBiqyaH SiqvABi#raqdya pari# pAhi nO vRuqdhE || 
bRuha#spatE savitar bOqdhayai#naq(gm)q sa(gm)Si#taM cith santaqrA(gm) sa(gm) Si#SAdhi | 
vaqrddhayai#naM mahaqtE sauBa#gAyaq - [ ] 27

TS 4.1.7.4
viSva# Enaqmanu# madantu dEqvAH || 
aqmuqtraqBUyAqdadhaq yad yaqmasyaq bRuha#spatE aqBiSa#stEq-ramu#~jcaH | 
pratyau#hatA-maqSvinA# mRuqtyuma#smAd dEqvAnA#-magnE BiqShajAq SacI#BiH || 
ud vaqyaM tama#saqspariq paSya#ntOq jyOtiqrutta#raM | 
dEqvaM dE#vaqtrA sUryaqmaga#nmaq jyOti#ruttaqmaM || 28
(iqmE SiqvO aqgnE - &tiq - sauBa#gAyaq - catu#stri(gm)Sacca) (A7)

TS 4.1.8.1
UqrddhvA a#sya saqmidhO# BavantyUqrddhvA SuqkrA SOqcI(gg)ShyaqgnEH | 
dyuqmatta#mA suqpratI#kasya sUqnOH || 
tanUqnapAqdasu#rO viqSvavE#dA dEqvO dEqvEShu# dEqvaH | 
paqtha A&na#ktiq maddhvA# GRuqtEna# || 
maddhvA# yaqj~jaM na#kShasE prINAqnO narAqSa(gm)sO# agnE | 
suqkRud dEqvaH sa#viqtA viqSvavA#raH || 
acCAqyamE#tiq Sava#sA GRuqtEnE#DAqnO vahniqr nama#sA | 
aqgni(gg) srucO# addhvaqrEShu# praqyathsu# || 
sa ya#kShadasya mahiqmAna#maqgnEH sa - [ ] 29 

TS 4.1.8.2
I# maqndrAsu# praqyasa#H | 
vasuqScEti#ShThO vasuqdhAta#maSca || 
dvArO# dEqvIranva#syaq viSvE$ vraqtA da#dantE aqgnEH | 
uqruqvyaca#sOq dhAmnAq patya#mAnAH || 
tE a#syaq yOSha#NE diqvyE na yOnA#vuqShAsAqnaktA$ | 
iqmaM ~Myaqj~ja-ma#vatA-maddhvaqraM na#H || 
daivyA# hOtArAvUqrddhva-ma#ddhvaqraM nOq&gnEr jiqhvAmaqBi gRu#NItaM | 
kRuqNuqtaM naqH svi#ShTiM || 
tiqsrO dEqvIr baqrq.hirEda(gm) sa#daqntviDAq sara#svatIq - [ ] 30

TS 4.1.8.3
BAra#tI | 
maqhI gRu#NAqnA || 
tanna#stuqrIpaqmadBu#taM puruqkShu tvaShTA# suqvIra$M | 
rAqyaspOShaqM ~Mvi Shya#tuq nABi#maqsmE || 
vana#spaqtE&va# sRujAq rarA#NaqstmanA# dEqvEShu# | 
aqgnir. haqvya(gm) Sa#miqtA sU#dayAti || 
agnEq svAhA# kRuNuhi jAtavEdaq indrA#ya haqvyaM | 
viSvE# dEqvA haqviriqdaM ju#ShantAM || 
hiqraqNyaqgaqrBaH sa-ma#vartaqtAgrE# BUqtasya# jAqtaH patiqrEka# AsIt | 
sa dA#dhAra pRuthiqvIM dyA - [ ] 	31

TS 4.1.8.4
-muqtEmAM kasmai# dEqvAya# haqviShA# vidhEma || 
yaH prA#NaqtO ni#miShaqtO ma#hiqtvaikaq id rAjAq jaga#tO baqBUva# | 
ya ISE# aqsya dviqpadaqScatu#ShpadaqH kasmai# dEqvAya# haqviShA# vidhEma || 
ya A$tmaqdA ba#laqdA yasyaq viSva# uqpAsa#tE praqSiShaqM ~Myasya# dEqvAH | 
yasya# CAqyA&mRutaqM ~Myasya# mRuqtyuH kasmai# dEqvAya# haqviShA# vidhEma || 
yasyEqmE hiqmava#ntO mahiqtvA yasya# samuqdra(gm) raqsayA# saqhA - [ ] 32

TS 4.1.8.5
-&&huH | 
yasyEqmAH praqdiSOq yasya# bAqhU kasmai# dEqvAya# haqviShA# vidhEma || 
yaM kranda#sIq ava#sA tastaBAqnE aqByaikShE#tAqM mana#sAq rEja#mAnE |
yatrAdhiq sUraq udi#tauq vyEtiq kasmai# dEqvAya# haqviShA# vidhEma || 
yEnaq dyauruqgrA pRu#thiqvI ca# dRuqDhE yEnaq suva#H staBiqtaM ~MyEnaq nAka#H | 
yO aqntari#kShEq raja#sO viqmAnaqH kasmai# dEqvAya# haqviShA# vidhEma || 
ApO# haq yanma#haqtIr viSvaq - [ ] 33

TS 4.1.8.6
-mAyaqn dakShaqM dadhA#nA jaqnaya#ntIraqgniM |
tatO# dEqvAnAqM nira#varttaqtAsuqrEkaqH kasmai# dEqvAya# haqviShA# vidhEma || 
yaSciqdApO# mahiqnA paqryapa#Syaqd-dakShaqM dadhA#nA jaqnaya#ntIraqgniM | 
yO dEqvEShvadhi# dEqva Ekaq AsIqt kasmai# dEqvAya# haqviShA# vidhEma || 34
(aqgnEH sa - sara#svatIq - dyA(gm) q - saqha - viSvaqM - catu#stri(gm)Sacca) (A8)

SpEcial KOr^vai fOr Panchaati 29 tO 34
(UqrddhvA - yaH prA#NaqtO - ya A$tmaqdA - yasyEqmE - ya~gkranda#sIq - yEnaq dyau- rApO# haq yat - tatO# 
dEqvAnAqM - ~MyaSciqdApOq - yO dEqvEShuq - nava# )

TS 4.1.9.1
AkU#timaqgniM praqyujaq(gg)q svAhAq manO# mEqdhAmaqgniM praqyujaq(gg)q svAhA# ciqttaM ~Mvij~jA#tamaqgniM praqyujaq(gg)q svAhA# vAqcO vidhRu#timaqgniM praqyujaq(gg)q svAhA$ praqjApa#tayEq mana#vEq svAhAq&gnayE# vaiSvAnaqrAyaq svAhAq viSvE# dEqvasya# nEqtur martO# vRuNIta saqKyaM ~MviSvE# rAqya i#Shuddhyasi dyuqmnaM ~MvRu#NIta puqShyasEq svAhAq mA su Bi#tthAq mA su ri#ShOq dRu(gm)ha#sva vIqDaya#svaq su | aMba# dhRuShNu vIqraya#svAq - [ ] 35

TS 4.1.9.2
-&gniScEqdaM ka#riShyathaH || 
dRu(gm)ha#sva dEvi pRuthivi svaqstaya# AsuqrI mAqyA svaqdhayA# kRuqtA&si# | 
juShTa#M dEqvAnA#miqdama#stu haqvyamari#ShTAq tvamudi#hi yaqj~jE aqsminn || 
mitraiqtAmuqKAM ta#paiqShA mA BE#di | 
EqtAM tEq pari# dadAqmyaBi#ttyai || 
dr^va#nnaH saqrpirA#sutiH praqtnO hOtAq varE$NyaH | 
saha#saspuqtrO adBu#taH || 
para#syAq adhi# saqM~MvatO&va#rA(gm) aqByA - [ ] 36

TS 4.1.9.3
ta#ra | 
yatrAqhamasmiq tA(gm) a#va || 
paqraqmasyA$H parAqvatO# rOqhida#Sva iqhA&& *ga#hi | 
puqrIqShya#H purupriqyO&gnEq tvaM ta#rAq mRudha#H || 
sIdaq tvaM mAqturaqsyA uqpasthEq viSvA$nyagnE vaqyunA#ni viqdvAn | 
mainA#maqrciShAq mA tapa#sAq &Bi SU#SucOq&ntara#syA(gm) SuqkrajyO#tiqr vi BA#hi || 
aqntara#gnE ruqcA tvamuqKAyaiq sada#nEq svE | 
tasyAqstva(gm) hara#sAq tapaqn ( ) jAta#vEdaH SiqvO Ba#va || 
SiqvO BUqtvA mahya#maqgnE&thO# sIda SiqvastvaM | 
SiqvAH kRuqtvA diSaqH sar^vAqH svAM ~MyOni#miqhA&&sa#daH || 37 
(vIqrayaqsvA - && - tapa#n - vi(gm)SaqtiSca#) (A9)

TS 4.1.10.1
yada#gnEq yAniq kAniq cA&& tEq dArU#Ni daqdhmasi# | 
tada#stuq tuByaqmid GRuqtaM tajju#Shasva yaviShThya || 
yadattyu#paqjihvi#kAq yad vaqmrO a#tiqsarpa#ti | 
sar^vaqM tada#stu tE GRuqtaM tajju#Shasva yaviShThya ||
rAtri(gm)#rAtriq-mapra#yAvaqM BaraqntO&SvA#yEvaq tiShTha#tE GAqsama#smai | 
rAqyaspOShE#Naq samiqShA madaqntO&gnEq mA tEq prati#vESA riShAma || 
nABA# - [ ] 38 

TS 4.1.10.2
pRuthiqvyAH sa#midhAqnamaqgni(gm) rAqyaspOShA#ya bRuhaqtE ha#vAmahE | 
iqraqMmaqdaM bRuqhadu#kthaqM ~Myaja#traqM jEtA#ramaqgniM pRuta#nAsu sAsaqhiM || 
yAH sEnA# aqBItva#rI-rAvyAqdhinIq-ruga#NA uqta | 
yE stEqnA yE caq taska#rAqstA(gg)stE# aqgnE&pi# dadhAmyAqsyE$ || 
da(gg)ShTrA$ByAM maqlimlUqn jaMByaiq-staska#rA(gm) uqta | 
hanU$ByA(gg) stEqnAn Ba#gavaq stA(gg) stvaM KA#daq suKA#ditAn || 
yE janE#Shu maqlimla#vaH stEqnAsaq-staska#rAq vanE$ | 
yE - [ ] 39

TS 4.1.10.3
kakShE$ShvaGAqyavaq stA(gg) stE# dadhAmiq jaMBa#yOH || 
yO aqsmaBya#marAtIqyAd-yaSca# nOq dvESha#tEq jana#H | 
nindAqdyO aqsmAn diPsA$ccaq sar^vaqM taM ma#smaqsA ku#ru || 
sa(gm)Si#taM mEq brahmaq sa(gm)Si#taM ~MvIqrya#M bala$M | 
sa(gm)Si#taM kShaqtraM jiqShNu yasyAq&hamasmi# puqrOhi#taH || 
udE#ShAM bAqhU a#tiraqmudvarcaq udUq bala$M | 
kShiqNOmiq brahma#NAq&mitrAqnunna#yAmiq - [ ] 40

TS 4.1.10.4
svA(gm) aqhaM || 
dRuqSAqnO ruqkma uqr^vyA vya#dyaud-duqrmar.ShaqmAyu#H SriqyE ru#cAqnaH | 
aqgniraqmRutO# aBavaqd-vayO#Biqr yadE#naqM dyauraja#nayath suqrEtA$H || 
viSvA# rUqpANiq prati# mu~jcatE kaqviH prA&sA#vId-BaqdraM dviqpadEq catu#ShpadE | 
vi nAka#maKyath saviqtA varEqNyO&nu# praqyANa#muqShasOq vi rA#jati || 
naktOqShAsAq sama#nasAq virU#pE dhAqpayE#tEq SiSuq-mEka(gm)# samIqcI | 
dyAvAq kShAmA# ruqkmO - [ ] 41 

TS 4.1.10.5
aqntar vi BA#ti dEqvA aqgniM dhA#rayan draviNOqdAH || 
suqpaqrNO#&si gaqrutmA$n triqvRut tEq SirO# gAyaqtraM cakShuqH stOma# AqtmA sAma# tE taqnUr^vA#madEqvyaM 
bRu#hadrathantaqrE paqkShau ya#j~jAyaqj~jiyaqM pucCaqM CandAq(gg)qsya~ggA#niq dhiShNi#yAH SaqPA yajU(gm)#Shiq nAma# || 
suqpaqrNO#&si gaqrutmAqn diva#M gacCaq suva#H pata || 42
(nABAq - vanEq yE - na#yAmiq - kShAmA# ruqkmO$ - &ShTAtri(gm)#Sacca) (A10)

TS 4.1.11.1
agnEq yaM ~Myaqj~jama#ddhvaqraM ~MviqSvata#H pariqBUrasi# | 
sa id-dEqvEShu# gacCati || 
sOmaq yAstE# mayOqBuva# UqtayaqH santi# dAqSuShE$ | 
tABi#r nO &viqtA Ba#va || 
aqgnir mUqrddhA >1 , Buva#H > 2 || 
tvaM na#H sOmaq >3, yA tEq dhAmA#ni >4 || 
tath sa#viqtur varE$NyaqM BargO# dEqvasya# dhImahi | 
dhiyOq yO na#H pracOqdayA$t || 
aci#ttIq yacca#kRuqmA daivyEq janE# dIqnair dakShaiqH 
praBU#tI pUruShaqtvatA$ | 43

TS 4.1.11.2
dEqvEShu# ca savitaqr mAnu#ShEShu caq tvannOq atra# suvatAqdanA#gasaH || 
cOqdaqyiqtrI sUqnRutA#nAqM cEta#ntI sumatIqnAM | 
yaqj~jaM da#dhEq sara#svatI || 
pAvI#ravI kaqnyA# ciqtrAyuqH sara#svatI vIqrapa#tnIq dhiya#M dhAt | 
gnABiq-racCi#dra(gm) SaraqNa(gm) saqjOShA# durAqdhar.Sha#M gRuNaqtE Sarma# ya(gm)sat || 
pUqShA gA anvE#tu naH pUqShA ra#kShaqtvar^va#taH |
pUqShA vAja(gm)# sanOtu naH || 
SuqkraM tE# aqnyad-ya#jaqtaM tE# aqnya - [ ] 44

TS 4.1.11.3
-dviShu#rUpEq aha#nIq dyauri#vAsi | 
viSvAq hi mAqyA ava#si svadhAvO BaqdrA tE# pUShanniqha rAqtira#stu || 
tE# &varddhantaq svata#vasO mahitvaqnA && nAka#M taqsthuruqru ca#krirEq sada#H | 
viShNuqr yaddhA&&vaqd-vRuSha#NaM madaqcyutaqM ~MvayOq na sI#daqnnadhi# baqrq.hiShi# priqyE || 
pra ciqtramaqrkaM gRu#NaqtE tuqrAyaq mAru#tAyaq svata#vasE BaraddhvaM | 
yE sahA(gm)#siq saha#sAq saha#ntEq - [ ] 45

TS 4.1.11.4
rEja#tE agnE pRuthiqvI maqKEBya#H || 
viSvE# dEqvA >5, viSvE# dEvAH >6 || 
dyAvA# naH pRuthiqvI iqma(gm) siqddhramaqdya di#viqspRuSa$M | 
yaqj~jaM dEqvEShu# yacCatAM || 
pra pU$r^vaqjE piqtarAq navya#sIBir gIqrBiH kRu#Nuddhvaq(gm)q sada#nE Ruqtasya# | 
A nO$ dyAvApRuthivIq daivyE#naq janE#na yAtaqM mahi# vAqM ~MvarU#thaM || 
aqgni(gg) stOmE#na bOdhaya samidhAqnO ama#rtyaM | 
haqvyA dEqvEShu# nO dadhat || 
sa ha#vyaqvADama#rtya uqSig dUqtaScanO#hitaH ( ) | 
aqgnir dhiqqyA samRu#Nvati || 
SannO# Bavantuq>7 , vAjE#vAjE> 8 || 46 
(puqruqShaqtvatA# - yajaqtantE# aqnyath - saha#ntEq - canO#hitOq - &ShTau ca# ) (A11)
=======================

Prasna KOr^vai with starting Padams Of 1 tO 11 Anuvaakams :- 
(yuq~jjAqna - iqmAma#gRuBNan - dEqvasyaq - santEq - vi pAja#sAq - vasa#vastvAq - samA$stvOqr - ddhvA - 
aqsyAkU#tiqM - ~Myada#gnEq yAn - yagnEq yaM ~Myaqj~ja - mEkA#daSa)

KOr^vai with starting Padams Of 1, 11, 21 SEriEs Of Panchaatis :-
(yuq~jjAqnO - varma# ca stha - AdiqtyastvAq - BAra#tIq - svA(gm) aqha(gm) - ShaTca#tvAri(gm)Sat )

First and Last Padam Of First Prasnam Of Kandam 4 :-
(yuq~jjAqnO - vAjE##vAjE )

|| hari#H OM ||
|| kRuShNa yajur^vEdIya taittirIya saMhitAyAM caturttha kANDE prathamaH praSnaH samAptaH ||

4.1.1	AppEndix
4.1.11.1 - aqgnirmUqrdhA >1 Buva#H > 2 | 
aqgnir mUqrdhA diqvaH kaqkut pati#H pRuthiqvyA aqyaM |
aqpA(gm) rEtA(gm)#si ginvati ||

BuvO# yaqj~jasyaq raja#saSca nEqtA yatrA# niqyudBiqH sacasE SiqvABi#H | diqvi mUqrdhAna#M dadhiShE suvaqr.ShA jiqhvAma#gnE cakRuShE havyaqvAha$M ||
(AppEaring in TS 4-4-4-1)

4.1.11.1 tvanna#H sOmaq >3, yA tEq dhAmA#ni >4 | 
tvaM na#H sOma viqSvatOq rakShA# rAjannaGAyaqtaH | 
na ri#ShyEqt tvAva#taqH saKA$H ||

yA tEq dhAmA#ni diqvi yA pRu#thiqvyAM ~MyA 
par^va#tEqShvOSha#dhIShvaqPsu | 
tEBi#rnOq viSvai$H suqmanAq ahE#Daqn rAjan$th-sOmaq prati# haqvyA gRu#BAya ||
(AppEaring in TS 2-3-14-1)

4.1.11.4- viSvE# dEqvA >5, viSvE# dEvAH >6 | 
viSvE# dEqvA Ru#tAqvRudha# RuqtuBi#r havanaqSruta#H | 
juqShantAqM ~MyujyaqM paya#H ||

viSvE# dEvAH SRuNuqtEma(gm) hava#M mEq yE aqntari#kShEq ya upaq dyaviqShTha | yE a#gnijiqhvA uqta vAq yaja#trA 
AqsadyAqsmin baqrhiShi# mAdayadhvaM || 
(AppEaring in TS 2.4.14.5)

4.1.11.4 -SannO# Bavantuq>7 , vAjE#vAjE> 8 | 
miqtadra#vaH sahasraqsA mEqdhasA#tA saniqShyava#H | 
maqhO yE ratna(gm)# samiqthEShu# jaBriqrE SannO# Bavantu 
vAqjinOq havE#Shu |
vAjE#vAjE& vata vAjinO nOq dhanE#Shu viprA amRutA Rutaj~jAH ||
(AppEaring in TS 1.7.8.2)
===========================

OM namaH paramAtmanE, SrI mahAgaNapatayE namaH, 
SrI guruByO namaH haqriqH OM

4.2	caturtthakANDE dvItIyaH praSnaH - dEvayajanagrahABidhAnaM

TS 4.2.1.1
viShNOqH kramO$&syaBimAtiqhA gA#yaqtraM Candaq A rO#ha pRuthiqvImanuq vi kra#masvaq nirBa#ktaqH sa yaM dviqShmO 
viShNOqH kramO$&syaBiSastiqhA traiShTu#BaqM Candaq A rO#hAq-ntari#kShaqmanuq vi kra#masvaq nirBa#ktaqH sa yaM 
dviqShmO viShNOqH kramO$&syarAtIyaqtO haqntA jAga#taqM Candaq A rO#haq divaqmanuq vi kra#masvaq nirBa#ktaqH sa yaM 
dviqShmO viShNOqH - [ ] 1

TS 4.2.1.2
kramO#&si SatrUyaqtO haqntA &&nu#ShTuBaqM Candaq A rO#haq diSO&nuq vi kra#masvaq nirBa#ktaqH sa yaM dviqShmaH || 
akra#ndadaqgniH staqnaya#nnivaq dyauH kShAmAq rEri#had-vIqrudha#H samaq~jjann | 
saqdyO ja#j~jAqnO vi hImiqddhO aKyaqdA rOda#sI BAqnunA# BAtyaqntaH || 
agnE$&ByAvartinnaqBi naq A va#rtaqsvA&&yu#ShAq varca#sA saqnyA mEqdhayA$ praqjayAq dhanE#na || 
agnE# - [ ] 2   

TS 4.2.1.3
a~ggiraH SaqtaM tE# santvAqvRuta#H saqhasra#M ta upAqvRuta#H | 
tAsAqM pOSha#syaq pOShE#Naq puna#r nO naqShTamA kRu#dhiq puna#r nO raqyimA kRu#dhi || 
puna#rUqrjA ni va#rtasvaq puna#ragna iqShA&&yu#ShA | 
puna#r naH pAhi viqSvata#H || 
saqha raqyyA ni va#rtaqsvAgnEq pinva#svaq dhAra#yA | 
viqSvaPsni#yA viqSvataqspari# || 
udu#ttaqmaM ~Mva#ruNaq pASa#-maqsmadavA#dhaqmaM - [ ] 3

TS 4.2.1.4
~Mvi ma#ddhyaqma(gg) Sra#thAya | 
athA# vaqyamA#ditya vraqtE tavAnA#gasOq adi#tayE syAma || 
A tvA#& hAr.Sha-maqntara#BUr dhruqvastiqShThA&vi#cAcaliH | 
viSa#stvAq sar^vA# vA~jCantvaqsmin rAqShTramadhi# Sraya || 
agnE# bRuqhannuqShasA#mUqrddhvO a#sthA-nnirjagmiqvAn-tama#sOq jyOtiqShA && *gA$t | 
aqgnir BAqnunAq ruSa#tAq sva~ggaq A jAqtO viSvAq sadmA$nyaprAH || 
sIdaq tvaM mAqturaqsyA - [ ] 4

TS 4.2.1.5
uqpasthEq viSvA$nyagnE vaqyunA#ni viqdvAn | 
mainA#maqrciShAq mA tapa#sAq&Bi SU#SucOq&ntara#syA(gm) SuqkrajyO#tiqr vi BA#hi || 
aqntara#gnE ruqcA tvamuqKAyaiq sada#nEq svE | 
tasyAqstva(gm) hara#sAq tapaq~jjAta#vEdaH SiqvO Ba#va || 
SiqvO BUqtvA mahya#maqgnE&thO# sIda SiqvastvaM | 
SiqvAH kRuqtvA diSaqH sar^vAqH svAM ~MyOni#miqhA&& sa#daH || 
haq(gm)qsaH Su#ciqShad ( ) vasu#rantarikShaq-saddhOtA# vEdiqShadati#thir durONaqsat | 
nRuqShad-va#raqsad  Ru#taqsad vyO#maqsa-daqbjA gOqjA Ru#taqjA a#driqjA RuqtaM bRuqhat || 5 
(divaqmanuq vi kra#masvaq nirBa#ktaqH sa yaM dviqShmO viShNOqr - ddhanEqnAgnE# - &dhaqma - maqsyAH - Su#ciqShath - ShODa#Sa ca) (A1)

TS 4.2.2.1
diqvaspari# prathaqmaM ja#j~jE aqgniraqsmad dviqtIyaqM pari# jAqtavE#dAH | 
tRuqtIya#maqPsu nRuqmaNAq aja#sraqmindhA#na EnaM jaratE svAqdhIH || 
viqdmA tE# agnE trEqdhA traqyANi# viqdmA tEq sadmaq viBRu#taM puruqtrA | 
viqdmA tEq nAma# paraqmaM guhAq yad-viqdmA tamuthsaqM ~Myata# Ajaqgantha# || 
saqmuqdrE tvA# nRuqmaNA# aqPsva#ntar nRuqcakShA# IdhE diqvO a#gnaq Udhan# | 
tRuqtIyE$ tvAq - [ ] 6

TS 4.2.2.2
raja#si tasthiqvA(gm)sa#-mRuqtasyaq yOnau# mahiqShA a#hinvann || 
akra#ndadaqgniH staqnaya#nnivaq dyauH kShAmAq rEri#had-vIqrudha#H samaq~jjann | 
saqdyO ja#j~jAqnO vi hImiqddhO aKyaqdA rOda#sI BAqnunA# BAtyaqntaH || 
uqSik pA#vaqkO a#raqtiH su#mEqdhA martE$ShvaqgniraqmRutOq ni dhA#yi | 
iya#rti dhUqmama#ruqShaM Bari#BraqducCuqkrENa# SOqciShAq dyAmina#kShat || 
viSva#sya kEqtur Buva#nasyaq garBaq A - [ ] 7

TS 4.2.2.3
rOda#sI apRuNAqjjAya#mAnaH | 
vIqDuM ciqdadri#-maBinat parAqyan janAq yadaqgnimaya#jantaq pa~jca# || 
SrIqNAmu#dAqrO dhaqruNO# rayIqNAM ma#nIqShANAqM prArpa#NaqH sOma#gOpAH | 
vasO$H sUqnuH saha#sO aqPsu rAjAq vi BAqtyagra# uqShasA#midhAqnaH || 
yastE# aqdya kRuqNava#d-BadraSOcE&pUqpaM dE#va GRuqtava#ntamagnE | 
pra taM na#ya prataqrAM ~MvasyOq acCAqBi dyuqmnaM dEqvaBa#ktaM ~MyaviShTha || 
A - [ ] 8

TS 4.2.2.4
taM Ba#ja sauSravaqsEShva#gna uqkthau#kthaq A Ba#ja SaqsyamA#nE | 
priqyaH sUryE$ priqyO aqgnA Ba#vAqtyu-jjAqtEna# Biqnadaqdujjani#tvaiH || 
tvAma#gnEq yaja#mAnAq anuq dyUn. viSvAq vasU#ni dadhirEq vAryA#Ni | 
tvayA# saqha dravi#NamiqcCamA#nA vraqjaM gOma#ntamuqSijOq vi va#vruH || 
dRuqSAqnO ruqkma uqr^vyA vya#dyaud-duqrmar.Shaq-mAyu#H SriqyE ru#cAqnaH | 
aqgniraqmRutO# aBavaqd-vayO#Biqr yadE# - ( )- naqM dyauraja#nayath suqrEtA$H || 9
(tRutiyE$ tvAq - garBaq A - ya#viqShThA&& - ya - ccaqtvAri# ca) (A2)

TS 4.2.3.1
anna#paqtE&nna#sya nO dEhyanamIqvasya# SuqShmiNa#H | 
pra pra#dAqtAra#M tAriShaq Urja#M nO dhEhi dviqpadEq catu#ShpadE || 
udu# tvAq viSvE# dEqvA agnEq Bara#ntuq citti#BiH | 
sa nO# Bava Siqvata#maH suqpratI#kO viqBAva#suH || 
prEda#gnEq jyOti#ShmAn. yAhi SiqvEBi#-raqrci#BiqstvaM | 
bRuqhadBi#r-BAqnuBiqr-BAsaqn mA hi(gm)#sI staqnuvA$ praqjAH || 
saqmidhAq&gniM du#vasyata GRuqtair bO#dhayaqtAti#thiM | 
A - [ ] 10

TS 4.2.3.2
&smi#n. haqvyA ju#hOtana || 
pra prAqyamaqgnir Ba#raqtasya# SRuNvEq vi yath sUryOq na rOca#tE bRuqhad BAH | 
aqBi yaH pUqruM pRuta#nAsu taqsthau dIqdAyaq daivyOq ati#thiH SiqvO na#H ||
ApO# dEvIqH prati# gRuhNItaq Basmaiqtath syOqnE kRu#Nuddhva(gm) suraqBAvu# lOqkE | 
tasmai# namantAqM jana#yaH suqpatnI$r mAqtEva# puqtraM bi#BRuqtA svE#naM || 
aqPsva#gnEq sadhiqShTavaq- [ ] 11

TS 4.2.3.3
sauSha#dhIqranu# ruddhyasE | 
garBEq sa~jjA#yasEq puna#H || 
garBO# aqsyOSha#dhInAqM garBOq vanaqspatI#nAM | 
garBOq viSva#sya BUqtasyAgnEq garBO# aqpAma#si || 
praqsadyaq Basma#nAq yOni#maqpaSca# pRuthiqvIma#gnE | 
saq(gm)qsRujya# mAqtRuBiqstvaM jyOti#ShmAqn punaqrA &sa#daH || 
puna#-rAqsadyaq sada#namaqpaSca# pRuthiqvIma#gnE | 
SEShE# mAqtur yathOqpasthEq &nta-raqsyA(gm) Siqvata#maH || 
puna#rUqrjA - [ ] 12

TS 4.2.3.4
ni va#rtasvaq puna#ragna iqShA &&yu#ShA | 
puna#r naH pAhi viqSvata#H || 
saqha raqyyA ni va#rtaqsvAgnEq pinva#svaq dhAra#yA | 
viqSvaPsni#yA viqSvataqspari# || 
puna#stvA &&diqtyA ruqdrA vasa#vaqH sami#ndhatAqM 
puna#r braqhmANO# vasunItha yaqj~jaiH | 
GRuqtEnaq tvaM taqnuvO# varddhayasva saqtyAH sa#ntuq yaja#mAnasyaq kAmA$H || 
bOdhA# nO aqsya vaca#sO yaviShThaq ma(gm)hi#ShThasyaq praBRu#tasya svadhAvaH | 
pIya#ti tvOq anu# ( ) tvO gRuNAti vaqndAru#stE taqnuva#M ~MvandE agnE || 
sa bO#dhi sUqrir maqGavA# vasuqdAvAq vasu#patiH | 
yuqyOqddhya#smad dvEShA(gm)#si || 13
(A - tavOqr - jA - &nuq - ShODa#Sa ca) (A3)

TS 4.2.4.1
apE#taq vItaq vi ca# sarpaqtAtOq yE&traq stha pu#rAqNA yE caq nUta#nAH | 
adA#diqdaM ~MyaqmO#&vaqsAna#M pRuthiqvyA akra#nniqmaM piqtarO# lOqkama#smai || 
aqgnEr BasmA$syaqgnEH purI#Shamasi saqM.j~jAna#masi 
kAmaqdhara#NaqM mayi# tE kAmaqdhara#NaM BUyAt || 
saM ~MyA va#H priqyAstaqnuvaqH saM priqyA hRuda#yAni vaH | AqtmA vO# astuq - [ ] 14


TS 4.2.4.2
saMpri#yaqH saMpri#yAstaqnuvOq mama# || 
aqya(gm) sO aqgnir yasmiqnth-sOmaqmindra#H suqtaM daqdhE jaqTharE# vAvaSAqnaH |
 saqhaqsriyaqM ~MvAjaqmatyaqM na sapti(gm)# sasaqvAnth -santh -stU#yasE jAtavEdaH || 
agnE# diqvO arNaqmacCA# jigAqsyacCA# dEqvA(gm) U#ciShEq dhiShNi#yAq yE | 
yAH paqrastA$d-rOcaqnE sUrya#syaq yAScAq vastA#-dupaqtiShTha#ntaq Apa#H || 
agnEq yat tE# diqvi varca#H pRuthiqvyAM ~MyadOSha#dhIShvaq - [ ] 15

TS 4.2.4.3
-&Psu vA# yajatra | 
yEnAqntari#kSha-muqr^vA#taqtantha# tvEqShaH sa BAqnu-ra#rNaqvO nRuqcakShA$H || 
puqrIqShyA#sO aqgnaya#H prAvaqNEBi#H saqjOSha#saH | 
juqShantA(gm)# haqvya-mAhu#tamana-mIqvA iShO# maqhIH || 
iDA#magnE puruqda(gm)sa(gm)# saqniM gOH Sa#Svattaqma(gm) hava#mAnAya sAdha | 
syAnna#H sUqnustana#yO viqjAvA&gnEq sA tE# sumaqtir BU$tvaqsmE || 
aqyaM tEq yOni#r. RuqtviyOq yatO# jAqtO arO#cathAH | taM jAqna - [ ] 16

TS 4.2.4.4
nna#gnaq A rOqhAthA# nO varddhayA raqyiM || 
cida#siq tayA# dEqvata#yA &~ggiraqsvad dhruqvA sI#da pariqcida#siq tayA# dEqvata#yA &~ggiraqsvad dhruqvA sI#da
lOqkaM pRu#Na CiqdraM pRuqNAthO# sIda SiqvA tvaM | 
iqndrAqgnI tvAq bRuhaqspati#raqsmin yOnA#vasIShadann || 
tA a#syaq sUda#dOhasaqH sOma(gg)# SrINantiq pRuS~ja#yaH |  
janma#n dEqvAnAqM ~MviSa#striqShvA rO#caqnE diqvaH || 17
(aqstvO-Sha#dhIShu - jAqna - nnaqShTAca#tvAri(gm)Sacca) (A4)

TS 4.2.5.1
sami#taq(gm)q saM ka#lpEthAq(gm)q saMpri#yau rOciqShNU su#manaqsyamA#nau | 
iShaq-mUrja#-maqBi saqM~MvasA#nauq saM ~MvAqM manA(gm)#siq saM ~MvraqtA samu# ciqttAnyA&ka#raM || 
agnE# purIShyAdhiqpA Ba#vAq tvaM na#H | 
iShaqmUrjaqM ~Myaja#mAnAya dhEhi || 
puqrIqShya#stvama#gnE rayiqmAn pu#ShTiqmA(gm) a#si | 
SiqvAH kRuqtvA diSaqH sar^vAqH svAM ~MyOni#miqhA&sa#daH || 
Bava#taM naqH sama#nasauq samO#kasA - [ ] 18

TS 4.2.5.2
-varEqpasau$ | 
mA yaqj~ja(gm) hi(gm)#siShTaqM mA yaqj~japa#tiM jAtavEdasau Siqvau Ba#vatamaqdya na#H || 
mAqtEva# puqtraM pRu#thiqvI pu#rIqShya#maqgni(gg) svE 
yOnA#vaBA-ruqKA | 
tAM ~MviSvai$r dEqvair. RuqtuBi#H saM~MvidAqnaH praqjApa#tir viqSvaka#rmAq vi mu#~jcatu || 
yadaqsya pAqrE raja#saH SuqkraM jyOtiq-rajA#yata | 
taM na#H par.Shaqdatiq dviShO&gnE# vaiSvAnaraq svAhA$ || 
namaqH su tE# nir.RutE viSvarUpE - [ ] 19

TS 4.2.5.3
&yaqsmayaqM ~Mvi cRu#tA baqndhamEqtaM | 
yaqmEnaq tvaM ~MyaqmyA# saM ~MvidAqnOttaqmaM nAkaqmadhi# rOhayEqmaM || 
yattE# dEqvI nir.Ru#tirAbaqbandhaq dAma# grIqvAsva# vicaqrtyaM | 
iqdaM tEq tad viShyAqmyAyu#ShOq na maddhyAqdathA# jIqvaH piqtu-ma#ddhiq pramu#ktaH || 
yasyA$stE aqsyAH krUqra Aqsan juqhOmyEqShAM baqndhAnA#-mavaqsarja#nAya | 
BUmiqriti# tvAq janA# viqdur nir.Ru#tiq - [ ] 20

TS 4.2.5.4
riti# tvAq &haM pari# vEda viqSvata#H || 
asu#nvantaq-maya#jamAnamicCa stEqnasyEqtyAM taska#raqsyAnvE#Shi |
aqnya-maqsma-di#cCaq sA ta# iqtyA namO# dEvi nir.RutEq tuBya#mastu || 
dEqvImaqhaM nir.Ru#tiqM ~Mvanda#mAnaH piqtEva# puqtraM da#sayEq vacO#BiH | 
viSva#syaq yA jAya#mAnasyaq vEdaq Sira#HSiraqH prati# sUqrI vi ca#ShTE || 
niqvESa#naH saq~ggama#nOq vasU#nAqM ~MviSvA# rUqpA&Bi ca#ShTEq - [ ] 21

TS 4.2.5.5
SacI#BiH | 
dEqva i#va saviqtA saqtyadhaqrmEndrOq na ta#sthau samaqrE pa#thIqnAM || 
saM ~Mva#raqtrA da#dhAtanaq nirA#hAqvAn kRu#NOtana | 
siq~jcAma#hA avaqTa-muqdriNa#M ~MvaqyaM ~MviSvA &hA &da#staqmakShi#taM || 
niShkRu#tAhAvamavaqTa(gm) su#varaqtra(gm) su#ShEcaqnaM | 
uqdriNa(gm)# si~jcEq akShi#taM || 
sIrA# yu~jjanti kaqvayO# yuqgA vi ta#nvatEq pRutha#k | 
dhIrA# dEqvEShu# sumnaqyA || 
yuqnaktaq sIrAq vi yuqgA ta#nOta kRuqtE yOnau# vapatEqha - [ ] 22

TS 4.2.5.6
bIja$M | 
giqrA ca# SruqShTiH saBa#rAq asa#nnOq nEdI#yaq ith sRuqNyA# paqkvamA &ya#t || 
lA~gga#laqM pavI#rava(gm) suqSEva(gm)# sumaqtithsa#ru | 
udit kRu#Shatiq gAmavi#M praPaqr^vya#M caq pIva#rIM | 
praqsthAva#d-rathaqvAha#naM || 
SuqnaM naqH PAlAq vi tu#dantuq BUmi(gm)# SuqnaM kIqnASA# aqBi ya#ntu vAqhAn |
 SuqnaM paqrjanyOq madhu#nAq payO#BiqH SunA#sIrA Suqna-maqsmAsu# dhattaM || 
kAma#M kAmaduGE dhukShva miqtrAyaq ( ) varu#NAya ca | 
indrA#yAqgnayE# pUqShNa OSha#dhIByaH praqjABya#H || 
GRuqtEnaq sItAq madhu#nAq sama#ktAq viSvai$r dEqvairanu#matA maqrudBi#H | 
Urja#svatIq paya#sAq pinva#mAnAq&smAnth sI#tEq paya#sAq& ByAva#vRuthsva || 23
(samO#kasau - viSvarUpE - viqdur nir.Ru#ti - raqBi ca#ShTa - iqha - miqtrAyaq - dvAvi(gm)#SatiSca) (A5)

TS 4.2.6.1
yA jAqtA OSha#dhayO dEqvEBya#striyuqgaM puqrA |
mandA#mi baqBrUNA#-maqha(gm) SaqtaM dhAmA#ni saqpta ca# ||
SaqtaM ~MvO# aMbaq dhAmA#ni saqhasra#muqta vOq ruha#H | 
athA# SatakratvO yUqyamiqmaM mE# agaqdaM kRu#ta || 
puShpA#vatIH praqsUva#tIH PaqlinI#raPaqlA uqta | 
aSvA# iva saqjitva#rIr vIqrudha#H pArayiqShNava#H || 
OSha#dhIqriti# mAtaraq-stad vO# dEvIq-rupa# bruvE | 
rapA(gm)#si viGnaqtIri#taq rapa# - [ ] 24

TS 4.2.6.2
-ScAqtaya#mAnAH || 
aqSvaqtthE vO# niqShada#naM paqrNE vO# vasaqtiH kRuqtA | 
gOqBAjaq it kilA#sathaq yath saqnava#thaq pUru#ShaM || 
yadaqhaM ~MvAqjaya#-nniqmA OSha#dhIqrq. hasta# AdaqdhE |
AqtmA yakShma#sya naSyati puqrA jI#vaqgRuBO# yathA || 
yadOSha#dhayaH saqMgacCa#ntEq rAjA#naqH sami#tAviva | 
vipraqH sa u#cyatE BiqShag-ra#kShOqhA &mI#vaqcAta#naH || 
niShkRu#tiqr nAma# vO mAqtA &thA# yUqya(gg) sthaq saMkRu#tIH | 
saqrAH pa#taqtriNI$H - [ ] 25

TS 4.2.6.3
sthanaq yadAqmaya#tiq ni ShkRu#ta ||
aqnyA vO# aqnyA-ma#vatvaqnyA&nyasyAq upA#vata | 
tAH sar^vAq OSha#dhayaH saM~MvidAqnA iqdaM mEq prAva#tAq vaca#H || 
ucCuShmAq OSha#dhInAqM gAvO# gOqShThAdi#vEratE | 
dhana(gm)# saniqShyantI#nA-mAqtmAnaqM tava# pUruSha || 
atiq viSvA$H pariqShThAH stEqna i#va vraqja-ma#kramuH | 
OSha#dhayaqH prAcu#cyavuqr yat kiM ca# taqnuvAq(gm)q rapa#H || 
yA - [ ] 26

TS 4.2.6.4
-sta# Ataqsthu-rAqtmAnaqM ~MyA A#viviqSuH paru#HparuH |
tAstEq yakShmaqM ~Mvi bA#dhantA-muqgrO ma#ddhyamaqSIri#va ||
sAqkaM ~Mya#kShmaq pra pa#ta SyEqnEna# kikidIqvinA$ | 
sAqkaM ~MvAta#syaq dhrAjyA# sAqkaM na#Sya niqhAka#yA || 
aqSvAqvaqtI(gm) sO#mavaqtI-mUqrjaya#ntIq-mudO#jasaM | 
A vi#thsiq sar^vAq OSha#dhIraqsmA a#riqShTatA#tayE || 
yAH PaqlinIqr yA a#PaqlA a#puqShpA yASca# puqShpiNI$H | 
bRuhaqspati#prasUtAq stAnO# mu~jcaqntva(gm) ha#saH || 
yA- [ ] 27

TS 4.2.6.5
OSha#dhayaqH sOma#rAj~jIqH pravi#ShTAH pRuthiqvImanu# |
tAsAqM tvama#syuttaqmA pra NO# jIqvAta#vE suva || 
aqvaqpata#ntI-ravadan diqva OSha#dhayaqH pari# | 
yaM jIqva-maqS~javA#mahaiq na sa ri#ShyAtiq pUru#ShaH || 
yAScEqda-mu#pa-SRuqNvantiq yASca# dUqraM parA#gatAH |
iqha saq~ggatyaq tAH sar^vA# aqsmai saM da#tta BEShaqjaM ||
mA vO# riShat KaniqtA yasmai# cAqhaM KanA#mi vaH ( ) | 
dviqpa-ccatu#Shpa-daqsmAkaq(gm)q sar^va#-maqstvanA#turaM || 
OSha#dhayaqH saM ~Mva#dantEq sOmE#na saqha rAj~jA$ | 
yasmai# kaqrOti# brAhmaqNasta(gm) rA#jan pArayAmasi || 28
(rapa#H - pataqtriNIqr- yA - a(gm)ha#sOq yAH - KanA#mi vOq - &ShTAda#Sa ca) (A6)

TS 4.2.7.1
mA nO# hi(gm)sIjjaniqtA yaH pRu#thiqvyA yO vAq diva(gm)# saqtyadha#rmA jaqjAna# | 
yaScAqpaScaqndrA bRu#haqtIrjaqjAnaq kasmai# dEqvAya# haqviShA# vidhEma || 
aqByAva#rtasva pRuthivi yaqj~jEnaq paya#sA saqha | 
vaqpAM tE# aqgniri#ShiqtO&va# sarpatu || 
agnEq yat tE# SuqkraM ~MyaccaqndraM ~Myat pUqtaM ~Myad-yaqj~jiya$M | 
tad-dEqvEByO# BarAmasi || 
iShaqmUrja#maqhamiqta A - [ ] 29

TS 4.2.7.2
da#da Ruqtasyaq dhAmnO# aqmRuta#syaq yOnE$H | 
A nOq gOShu# viSaqtvauSha#dhIShuq jahA#mi sEqdi-mani#rAq-mamI#vAM || 
agnEq tavaq SravOq vayOq mahi# BrAjantyaqrcayO# viBAvasO | 
bRuha#dBAnOq Sava#sAq vAja#muqkthya#M dadhA#si dAqSuShE# kavE || 
iqraqjyanna#gnE prathayasva jaqntuBi#raqsmE rAyO# amartya | 
sa da#r.Saqtasyaq vapu#ShOq vi rA#jasi pRuqNakShi# sAnaqsi(gm) raqyiM || 
UrjO# napAqjjAta#vEdaH suSaqstiBiqr manda#sva - [ ] 30

TS 4.2.7.3
dhIqtiBi#r hiqtaH | 
tvE iShaqH saM da#dhuqr BUri#rEtasa-SciqtrOta#yO vAqmajA#tAH || 
pAqvaqkava#rcAH Suqkrava#rcAq anU#navarcAq udi#yar.Shi BAqnunA$ | 
puqtraH piqtarA# viqcaraqnnupA#vasyuqBE pRu#NakShiq rOda#sI || 
RuqtAvA#naM mahiqShaM ~MviqSvaca#r.ShaNimaqgni(gm) suqmnAya# dadhirE puqrO janA$H | 
Srutka#rNa(gm) saqpratha#stamaM tvA giqrA daivyaqM mAnu#ShA yuqgA || 
niqShkaqrtAra#-maddhvaqrasyaq pracE#tasaqM kShaya#ntaq(gm)q rAdha#sE maqhE | 
rAqtiM BRugU#NAmuqSija#M kaqvikra#tuM pRuqNakShi# sAnaqsi(gm) - [ ] 31

TS 4.2.7.4
raqyiM || 
cita#H stha pariqcita# Urddhvaqcita#H SrayaddhvaqM tayA# dEqvata#yA &~ggiraqsvad dhruqvAH sI#data || 
A pyA#yasvaq samE#tu tE viqSvata#H sOmaq vRuShNi#yaM | 
BavAq vAja#sya sa~ggaqthE || 
saM tEq payA(gm)#siq samu# yantuq vAjAqH saM ~MvRuShNi#yA-nyaBimAtiqShAha#H | 
AqpyAya#mAnO aqmRutA#ya sOma diqvi SravA(gg)#syuttaqmAni# dhiShva || 32 
(A - manda#sva - sAnaqsi q mEkAqnnaca#tvAriq(gm)qSacca#) (A7)

TS 4.2.8.1
aqBya#sthAqd-viSvAqH pRuta#nAq arA#tIqstadaqgnirA#haq taduq sOma# Aha | 
bRuhaqspati#H saviqtA tanma# Aha pUqShA mA# &dhAth sukRuqtasya# lOqkE || 
yadakra#ndaH prathaqmaM jAya#mAna uqdyanth sa#muqdrAduqta vAq purI#ShAt | 
SyEqnasya# paqkShA ha#riqNasya# bAqhU upa#stutaqM jani#maq tat tE# ar^vann || 
aqpAM pRuqShThama#siq yOni#raqgnEH sa#muqdramaqBitaqH pinva#mAnaM | 
varddha#mAnaM maqha - [ ] 33

TS 4.2.8.2
A caq puShka#raM diqvO mAtra#yA variqNA pra#thasva || 
brahma# jaj~jAqnaM pra#thaqmaM puqrastAqd vi sI#maqtaH suqrucO# vEqna A#vaH | 
sa buqddhniyA# upaqmA a#sya viqShThAH saqtaScaq yOniqmasa#taScaq viva#H || 
hiqraqNyaqgaqrBaH sama#vartaqtAgrE# BUqtasya# jAqtaH patiqrEka# AsIt | 
sa dA#dhAra pRuthiqvIM dyAmuqtEmAM kasmai# dEqvAya# haqviShA# vidhEma || 
draqPssaSca#skanda pRuthiqvImanuq - [ ] 34

TS 4.2.8.3
-dyAmiqmaM caq yOniqmanuq yaScaq pUr^va#H | 
tRuqtIyaqM ~MyOniqmanu# saq~jcara#ntaM draqPssaM ju#hOqmyanu# saqpta hOtrA$H || 
namO# astu saqrpEByOq yE kE ca# pRuthiqvImanu# | 
yE aqntari#kShEq yE diqvi tEBya#H saqrpEByOq nama#H || 
yE#&dO rO#caqnE diqvO yE vAq sUrya#sya raqSmiShu# | 
yEShA#maqPsu sada#H kRuqtaM tEBya#H saqrpEByOq nama#H || 
yA iSha#vO yAtuqdhAnA#nAqM ( ) ~MyE vAq vanaqspatIq(gm)qranu# | 
yE vA#&vaqTEShuq SEra#tEq tEBya#H saqrpEByOq nama#H || 35
(maqhO - &nu# - yAtuqdhAnA#nAq - mEkA#daSa ca) (A8)

TS 4.2.9.1
dhruqvA&si# dhaqruNA&stRu#tA viqSvaka#rmaNAq sukRu#tA | 
mA tvA# samuqdra udva#dhIqnmA su#paqrNO &vya#thamAnA pRuthiqvIM dRu(gm)#ha || 
praqjApa#tistvA sAdayatu pRuthiqvyAH pRuqShThE vyaca#svatIqM pratha#svatIqM prathO# &si pRuthiqvya#siq BUra#siq 
BUmi#raqsyadi#tirasi viqSvadhA#yAq viSva#syaq Buva#nasya dhaqrtrI pRu#thiqvIM ~Mya#cCa pRuthiqvIM dRu(gm)#ha pRuthiqvIM mA hi(gm)#sIqr viSva#smai prAqNAyA#pAqnAya# vyAqnAyO#dAqnAya# pratiqShThAyai# - [ ] 36

TS 4.2.9.2
caqritrA#yAqgnistvAq &Bi pA#tu maqhyA svaqstyA CaqrdiShAq Santa#mEnaq tayA# dEqvata#yA&~ggiraqsvad-dhruqvA sI#da ||
kANDA$tkANDAt praqrOha#ntIq paru#ShaHparuShaqH pari# | EqvA nO# dUr^vEq pra ta#nu saqhasrE#Na SaqtEna# ca || 
yA SaqtEna# prataqnOShi# saqhasrE#Na viqrOha#si |
tasyA$stE dEvIShTakE viqdhEma# haqviShA# vaqyaM || 
aShA#DhA &siq saha#mAnAq sahaqsvArA#tIqH saha#svArAtIyaqtaH saha#svaq pRuta#nAqH saha#sva pRutanyaqtaH | 
saqhasra#vIryA - [ ] 37

TS 4.2.9.3
-siq sA mA# jinva || 
madhuq vAtA# RutAyaqtE madhu# kSharantiq sindha#vaH | 
mAddhvI$r naH saqntvOSha#dhIH || 
madhuq nakta#muqtOShasiq madhu#maqt pArtthi#vaq(gm)q raja#H | 
madhuq dyaura#stu naH piqtA || 
madhu#mAn nOq vanaqspatiqr madhu#mA(gm) astuq sUrya#H | 
mAdhvIqr gAvO# Bavantu naH || 
maqhI dyauH pRu#thiqvI ca# na iqmaM ~Myaqj~jaM mi#mikShatAM | 
piqpRuqtAM nOq BarI#maBiH || 
tad-viShNO$H paraqmaM - [ ] 38

TS 4.2.9.4
paqda(gm) sadA# paSyanti sUqraya#H | 
diqvIvaq cakShuqrAta#taM || 
dhruqvA &si# pRuthiviq saha#sva pRutanyaqtaH | 
syUqtA dEqvEBi#raqmRutEqnA&& *gA$H || 
yAstE# agnEq sUryEq ruca# udyaqtO diva#mAtaqnvanti# raqSmiBi#H | 
tABiqH sar^vA#BI ruqcE janA#ya na skRudhi || 
yA vO# dEvAqH sUryEq rucOq gOShvaSvE#Shuq yA ruca#H | 
indrA$gnIq tABiqH sar^vA#BIq ruca#M nO dhatta bRuhaspatE || 
viqrAD - [ ] 39

TS 4.2.9.5
jyOti#-radhArayath saqmrAD jyOti#-radhArayath svaqrAD jyOti#-radhArayat || 
agnE# yuqkShvA hi yE tavASvA#sO dEva sAqdhava#H | 
araqM ~Mvaha#ntyAqSava#H || 
yuqkShvA hi dE#vaqhUta#mAq(gm)q aSvA(gm)# agnE raqthIri#va | 
ni hOtA# pUqr^vyaH sa#daH || 
draqPssaSca#skanda pRuthiqvImanuq dyAmiqmaM caq yOniqmanuq yaScaq pUr^va#H | 
tRuqtIyaqM ~MyOniqmanu# saq~jcara#ntaM draqPssaM ju#hOqmyanu# saqpta - [ ] 40

TS 4.2.9.6 
hOtrA$H || 
aBU#diqdaM ~MviSva#syaq Buva#nasyaq vAji#namaqgnEr vai$SvAnaqrasya# ca | 
aqgnir jyOti#ShAq jyOti#ShmAn ruqkmO varca#sAq varca#svAn || 
RuqcE tvA# ruqcE tvAq samith sra#vanti saqritOq na dhEnA$H | 
aqntar. hRuqdA mana#sA pUqyamA#nAH || 
GRuqtasyaq dhArA# aqBi cA#kaSImi | 
hiqraqNyayO# vEtaqsO maddhya# AsAM || 
tasmin$th supaqrNO ma#dhuqkRut ku#lAqyI Baja#nnAstEq madhu# dEqvatA$ByaH | 
tasyA#satEq hara#yaH saqpta tIrE$ ( ) svaqdhAM duhA#nA aqmRuta#syaq dhArA$M || 41
(praqtiqShThAyai# - saqhasra#vIryA - paraqmaM - ~MviqrATth - saqpta - tIrE# - caqtvAri# ca) (A9) 

TS 4.2.10.1
AqdiqtyaM garBaqM paya#sA samaq~jjanth saqhasra#sya pratiqmAM ~MviqSvarU#paM | 
pari# vRu~ggdhiq hara#sAq mA &Bi mRu#kShaH SaqtAyu#ShaM kRuNuhi cIqyamA#naH || 
iqmaM mA hi(gm)#sIr dviqpAda#M paSUqnA(gm) saha#srAkShaq mEdhaq A cIqyamA#naH | 
maqyu-mA#raqNya-manu# tE diSAmiq tEna# cinvAqnastaqnuvOq ni ShI#da || 
vAta#syaq dhrAjiqM ~Mvaru#Nasyaq nABiqmaSva#M jaj~jAqna(gm) sa#riqrasyaq maddhyE$ | 
SiSu#M naqdInAq(gm)q hariq-madri#buddhaq-magnEq mA hi(gm)#sIH-[ ] 42

TS 4.2.10.2
paraqmE vyO#mann || 
iqmaM mA hi(gm)#sIqrEka#SaPaM paSUqnAM ka#nikraqdaM ~MvAqjinaqM ~MvAji#nEShu | 
gauqra-mA#raqNya-manu# tE diSAmiq tEna# cinvAqnastaqnuvOq ni ShI#da || 
aja#sraq-mindu#-maruqShaM Bu#raqNyumaqgnimI#DE pUqr^vaci#ttauq namO#BiH | 
sa par^va#Bir. RutuqSaH kalpa#mAnOq gAM mA hi(gm)#sIqradi#tiM ~MviqrAja$M || 
iqma(gm) sa#muqdra(gm) SaqtadhA#raq-muthsa#M ~MvyaqcyamA#naqM Buva#nasyaq maddhyE$ | 
GRuqtaM duhA#nAqmadi#tiqM janAqyAgnEq mA - [ ] 43

TS 4.2.10.3
hi(gm)#sIH paraqmE vyO#mann | 
gaqvaqya-mA#raqNya-manu# tE diSAmiq tEna# cinvAqnastaqnuvOq ni ShI#da || 
varU$triqM tvaShTuqr varu#Nasyaq nABiqmavi#M jaj~jAqnA(gm) raja#saqH para#smAt | 
maqhI(gm) sA#haqsrImasu#rasya mAqyAmagnEq mA hi(gm)#sIH paraqmE vyO#mann ||
iqmAmU$rNAqyuM ~Mvaru#Nasya mAqyAM tvaca#M paSUqnAM dviqpadAqM catu#ShpadAM | 
tvaShTu#H praqjAnA$M prathaqmaM jaqnitraqmagnEq mA hi(gm)#sIH paraqmE vyO#mann | 
uShTra#-mAraqNya-manu# - [ ] 44

TS 4.2.10.4
tE diSAmiq tEna# cinvAqnastaqnuvOq ni ShI#da || 
yO aqgniraqgnEstapaqsO&dhi# jAqtaH SOcA$t pRuthiqvyA uqta vA# diqvaspari# | 
yEna# praqjA viqSvaka#rmAq vyAnaqT tama#gnEq hEDaqH pari# tE vRuNaktu || 
aqjA hya#gnE-raja#niShTaq garBAqth sA vA a#paSyajjaniqtAraqmagrE$ | 
tayAq rOha#mAyaqnnupaq mEddhyA#saqstayA# dEqvA dEqvatAqmagra# Ayann | 
SaqraqBa- ( ) -mA#raqNyamanu# tE diSAmiq tEna# cinvAqnastaqnuvOq ni ShI#da || 45
(agnEq mA hi(gm)#sIq - ragnEq mO - ShTra#mAraqNyamanu# - SaraqBan - nava# ca) (A10)

SpEcial KOr^vai
(Aqdiqtya miqmandviqpAdE# maqyuM ~MvAtaqsyA Sva# miqma mEka#SaPa ~ggauqrama ja#sra~ggavaqyaM ~MvarU$triq mavi# miqmAmU$rNAqryu muShTraqM ~MyO aqgniH - Sa#raqBaM ||) 

TS 4.2.11.1
indrA$gnI rOcaqnA diqvaH pariq vAjE#Shu BUShathaH | 
tad vA$M cEtiq pra vIqrya$M || 
S~jatha#d-vRuqtramuqta sa#nOtiq vAjaqmindrAq yO aqgnI sahu#rI sapaqryAt | 
iqraqjyantA# vasaqvya#syaq BUrEqH saha#stamAq saha#sA vAjaqyantA$ || 
pra ca#r.ShaqNiBya#H pRutanAq havE#Shuq pra pRu#thiqvyA ri#ricAthE diqvaSca# | 
pra sindhu#ByaqH pra giqriByO# mahiqtvA prEndrA$gnIq viSvAq BuvaqnA&tyaqnyA || 
maru#tOq yasyaq hi - [ ] 46 

TS 4.2.11.2
kShayE# pAqthA diqvO vi#mahasaH | 
sa su#gOqpAta#mOq jana#H || 
yaqj~jair vA# yaj~javAhasOq vipra#sya vA matIqnAM | 
maru#taH SRuNuqtA hava$M || 
SriqyasEq kaM BAqnuBiqH saM mi#mikShirEq tE raqSmiBiqsta Rukva#BiH suKAqdaya#H | 
tE vASI#manta iqShmiNOq aBI#ravO viqdrE priqyasyaq mAru#tasyaq dhAmna#H || 
ava# tEq hEDaq> 1, udu#ttaqmaM >2 || 
kayA# naSciqtra A Bu#vadUqtI saqdAvRu#dhaqH saKA$ | 
kayAq Saci#ShThayA vRuqtA || 47

TS 4.2.11.3
kO aqdya yu#~gktE dhuqri gA Ruqtasyaq SimI#vatO BAqminO# dur.hRuNAqyUn | 
Aqsanni#ShUn hRuqthsvasO# mayOqBUn. ya E#ShAM BRuqtyAmRuqNadhaqth sa jI#vAt || 
agnEq nayA&& > 3, dEqvAnAq(gm)q >4, SannO# Bavantuq > 5, vAjE#vAjE>6 || 
aqPsva#gnEq sadhiqShTavaq sauSha#dhIqranu# ruddhyasE | 
garBEq sa~jjA#yasEq puna#H || 
vRuShA# sOma dyuqmA(gm) a#siq vRuShA# dEvaq vRuSha#vrataH | 
vRuShAq dharmA#Ni dadhiShE || 
iqmaM mE# ( ) varuNaq > 7, tattvA# yAmiq>8, tvaM nO# agnEq>9, sa tvaM nO# agnE> 10 || 48 
(hi - vRuqtA - maq - EkA#daSa ca ) (A11)
===================
Prasna KOr^vai with starting Padams Of 1 tO 11 Anuvaakams :- 
(viShNOqH kramO#&si - diqvaspa - ryanna#paqtE - &pE#taq - sami#taqM - ~MyA jAqtA - mA nO# hi(gm)sI - daqBya#sthAd - dhruqvA - &syA#diqtya~ggarBaq - mindrA$gnI rOcaq - 
naikA#daSa )

KOr^vai with starting Padams Of 1, 11, 21 SEriEs Of Panchaatis :-
(viShNO# - rasmin haqvyE - ti# tvAq&haM - dhIqtiBiqr - hOtrA# - aqShTAca#tvAri(gm)Sat)

First and Last Padam Of SEcOnd Prasnam Of 4th Kandam:-
(viShNOqH kramO#&siq - tvannO# agnEq sa tvannO# agnE )

|| hari#H OM ||
|| kRuShNa yajur^vEdIya taittirIya saMhitAyAM caturttha kANDE dvitIyaH praSnaH samAptaH ||

4.2.1	AppEndix
4.2.11.2 -ava# tEq hEDaq> 1, udu#ttaqmaM >2 
ava# tEq hEDO# varuNaq namO#Biqrava# yaqj~jEBi#rImahE haqvirBi#H | kShaya#nnaqsmaBya#masura pracEtOq rAjaqnnEnA(gm)#si SiSrathaH kRuqtAni# || 

udu#ttaqmaM ~Mva#ruNaq pASa#maqsmadavA#&dhaqmaM ~Mvima#dhyaqma(gg) Sra#thAya | 
athA# vaqyamA#ditya vraqtE tavA&nA#gasOq adi#tayE syAma || (AppEaring in TS 1.5.11.3)

4.2.11.3 - agnEq nayA&& > 3, dEqvAnAq(gm)q >4
agnEq naya# suqpathA# rAqyE aqsmAn viSvA#ni dEva 
vaqyunA#ni viqdvAn | yuqyOqdhya#smajju#hurAqNamEnOq BUyi#ShThAM tEq nama# uktiM ~MvidhEma ||

A dEqvAnAqmapiq panthA#maganmaq yacCaqknavA#maq tadanuq 
pravO#DhuM | aqgnir viqdvAnth sa ya#jAqth sEduq hOtAq sO a#dhvaqrAnth sa RuqtUn ka#lpayAti || 
(AppEaring in TS 1.1.14.3 and 4)

4.2.11.3 - SannO# Bavantuq > 5, vAjE#vAjE>6 
miqtadra#vaH sahasraqsA mEqdhasA#tA saniqShyava#H | 
maqhO yE ratna(gm)# samiqthEShu# jaBriqrE SannO# Bavantu 
vAqjinOq havE#Shu |

vAjE#vAjE&vata vAjinO nOq dhanE#Shu viprA amRutA Rutaj~jAH || (
AppEaring in TS 1.7.8.2)

4.2.11.3 - iqmaM mE# varuNaq > 7, tattvA# yAmiq>8
iqmaM mE# varuNa SrudhIq hava#maqdyA ca# mRuDaya | 
tvAma#vaqsyurA ca#kE ||
 
tattvA# yAmiq brahma#NAq vanda#mAnaqstadA SA$stEq yaja#mAnO haqvirBi#H | ahE#DamAnO varuNEqha bOqdhyuru#Sa(gm) saq mA naq AyuqH pramO#ShIH ||
(AppEaring in TS 2.1.11.6)

4.2.11.3 tvaM nO# agnEq>9, sa tvaM nO# agnE> 10
tvaM nO# agnEq varu#Nasya viqdvAn dEqvasyaq hEDO&va# yAsi sIShThAH | 
yaji#ShThOq vahni# tamaqH SOSu#cAnOq viSvAq dvEShA(gm)#siq pramu#mugdhyaqsmat || {9}

sa tvaMnO# agnE&vaqmO Ba#vOqtI nEdi#ShThO aqsyA uqShasOq vyu#ShTau | 
ava# yakShva nOq varu#Naq(gm)q rarA#NO vIqhi mRu#DIqka(gm) suqhavO# na Edhi || {10}
(AppEaring in TS 2.5.12.3 ) 
====================

OM namaH paramAtmanE, SrI mahAgaNapatayE namaH, SrI guruByO namaH
haqriqH OM

4.3	caturtthakANDE tRutIyaH praSnaH - citivarNanaM

TS 4.3.1.1
aqpAM tvEman$th sAdayAmyaqpAM tvOdman$th sAdayAmyaqpAM tvAq Basman$th sAdayAmyaqpAM tvAq 
jyOti#Shi sAdayAmyaqpAM tvA&ya#nE sAdayAmyarNaqvE sada#nE sIda samuqdrE sada#nE sIda saliqlE sada#nE sIdAqpAM kShayE# sIdAqpA(gm) sadhi#Shi sIdAqpAM tvAq sada#nE sAdayAmyaqpAM tvA# saqdhasthE# sAdayAmyaqpAM tvAq purI#ShE sAdayAmyaqpAM tvAq yOnau# ( ) sAdayAmyaqpAM tvAq pAtha#si sAdayAmi gAyaqtrI Canda#-striqShTup CandOq jaga#tIq CandO#&nuqShTup Canda#H paq~gkti SCanda#H || 1 
(yOnauq - pa~jca#daSa ca) (A1)

TS 4.3.2.1
aqyaM puqrO Buvaqstasya# prAqNO Bau#vAyaqnO va#saqntaH prA#NAyaqnO gA#yaqtrI vA#saqntI gA#yatriqyai gA#yaqtraM gA#yaqtrA-du#pAq(gm)qSu-ru#pAq(gm)qSO-striqvRut triqvRutO# rathantaqra(gm) ra#thantaqrAd-vasi#ShThaq RuShi#H praqjApa#tigRuhItayAq tvayA$ prAqNaM gRu#hNAmi praqjAByOq&yaM da#kShiqNA viqSvaka#rmAq tasyaq manO# vaiSvakarmaqNaM grIqShmO mA#naqsa-striqShTug-graiqShmI triqShTuBa# aiqDa-maiqDA-da#ntaryAqmO$ &ntaryAqmAt pa#~jcadaqSaH pa#~jcadaqSAd-bRuqhad-bRu#haqtO BaqradvA#jaq RuShi#H praqjApa#tigRuhItayAq tvayAq manO# - [ ] 2

TS 4.3.2.2
gRuhNAmi praqjAByOq&yaM paqScAd-viqSvavya#cAq-stasyaq cakShu#r vaiSvavyacaqsaM vaqrq.ShANi# cAkShuqShANiq 
jaga#tI vAqrq.ShI jaga#tyAq RukSha#maq-mRukSha#mA-cCuqkraH SuqkrAth sa#ptadaqSaH sa#ptadaqSAd-vai#rUqpaM ~Mvai#rUqpAd-viqSvAmi#traq RuShi#H praqjApa#tigRuhItayAq tvayAq cakShu#r gRuhNAmi praqjABya# iqdamu#ttaqrAth suvaqstasyaq SrOtra(gm)# sauqva(gm) Saqra-cCrauqtyra#nuqShTup-CA#raqdya#nuqShTuBa#H svAqra(gg) 
svAqrAnmaqnthI maqnthina# Ekaviq(gm)qSa E#kaviq(gm)qSAd vai#rAqjaM ~Mvai#rAqjAjjaqmada#gniqrq. RuShi#H 
praqjApa#tigRuhItayAq - [ ] 3

TS 4.3.2.3
tvayAq SrOtra#M gRuhNAmi praqjABya# iqyamuqpari# maqtistasyaiq vA~g mAqtI hE#maqntO vA$cyAyaqnaH 
paq~gktir hai#maqntI paq~gktyai niqdhana#vanniqdhana#vata AgrayaqNa A$grayaqNAt tri#Navatrayastriq(gm)qSau 
tri#Navatrayastriq(gm)qSAByA(gm)# SAkvararaivaqtE SA$kvararaivaqtAByA$M ~MviqSvakaqrmarShi#H 
praqjApa#tigRuhItayAq tvayAq vAca#M gRuhNAmi praqjABya#H || 4 (tvayAq manO# - jaqmada#gniqrq. RuShi#H 
praqjApa#tigRuhItayA - triq(gm)qSacca#) (A2)

TS 4.3.3.1
prAcI# diqSAM ~Mva#saqnta Ru#tUqnAmaqgnir dEqvatAq brahmaq dravi#NaM triqvRuth stOmaqH sa u# pa~jcadaqSava#rtaniq-
styraviqr vaya#H kRuqta-mayA#nAM purOvAqtO vAtaqH sAna#gaq RuShi#r dakShiqNA diqSAM grIqShma Ru#tUqnAmindrO# dEqvatA$ kShaqtraM dravi#NaM pa~jcadaqSaH stOmaqH sa u# saptadaqSava#rtanir di#tyaqvAD-vayaqstrEtA&yA#nAM dakShiNAdvAqtO vAta#H sanAqtanaq RuShi#H praqtIcI# diqSAM ~Mvaqrq.ShA Ru#tUqnAM ~MviSvE# dEqvA 
dEqvatAq viD- [ ] 5

TS 4.3.3.2
dravi#Na(gm) saptadaqSaH stOmaqH sa u#-vEkaviq(gm)qSava#rtani-strivaqthsO vayO$ dvApaqrO&yA#nAM paScAdvAqtO vAtO#&haqBUnaq RuShiqrudI#cI diqSA(gm) Saqrad-Ru#tUqnAM miqtrAvaru#Nau dEqvatA# puqShTaM dravi#NamEkaviq(gm)qSaH stOmaqH sa u# triNaqvava#rtani-sturyaqvAD vaya# AskaqndO &yA#nA-muttarAdvAqtO vAta#H praqtna RuShi#rUqrddhvA 
diqSA(gm) hE#mantaSiSiqrAvRu#tUqnAM bRuhaqspati#r dEqvatAq varcOq dravi#NaM triNaqvaH stOmaqH sa u# 
trayastriq(gm)qSava#rtaniH paShThaqvAd vayO# ( ) &BiqBUrayA#nAM ~MviShvagvAqtO vAta#H supaqrNa RuShi#H piqtara#H pitAmaqhAH parE&va#rEq tE na#H pAntuq tE nO#&vantvaqsmin brahma#nnaqsmin kShaqtrE$&syA-mAqSiShyaqsyAM 
pu#rOqdhAyA#maqsmin karma#nnaqsyAM dEqvahU$tyAM || 6
(viT - pa#ShThaqvAd vayOq - &ShTAvi(gm)#SatiSca) (A3)

TS 4.3.4.1
dhruqvakShi#tir dhruqvayO#nir dhruqvA&si# dhruqvAM ~MyOniqmA sI#da sAqddhyA | 
uKya#sya kEqtuM pra#thaqmaM puqrastA#daqSvinA$&ddhvaqryU sA#dayatAmiqha tvA$ || 
svE dakShEq dakSha#pitEqha sI#da dEvaqtrA pRu#thiqvI bRu#haqtI rarA#NA | 
svAqsaqsthA taqnuvAq saM ~Mvi#Sasva piqtEvai#dhi sUqnavaq A suqSEvAq &SvinA$ &ddhvaqryU sA#dayatAmiqha tvA$ || 
kuqlAqyinIq vasu#matI vayOqdhA raqyiM nO# varddha bahuqla(gm) suqvIra$M | 7 

TS 4.3.4.2
apAma#tiM durmaqtiM bAdha#mAnA rAqyaspOShE# yaqj~japa#timAqBaja#ntIq suva#r dhEhiq yaja#mAnAyaq 
pOSha#-maqSvinA$ &ddhvaqryU sA#dayatAmiqha tvA$ || 
aqgnEH purI#Shamasi dEvaqyAnIq tAM tvAq viSvE# aqBi gRu#Nantu dEqvAH | 
stOma#pRuShThA GRuqtava#tIqha sI#da praqjAva#daqsmE draviqNA &&*ya#jasvAqSvinA$ &ddhvaqryU sA#dayatAmiqha tvA$ || 
diqvO mUqrddhA&si# pRuthiqvyA nABi#r viqShTaMBa#nI diqSAmadhi#patnIq Buva#nAnAM | 8

TS 4.3.4.3
Uqrmir draqPsO aqpAma#si viqSvaka#rmA taq RuShi#raqSvinA$&ddhvaqryU sA#dayatAmiqha tvA$ || 
saqjUr. RuqtuBi#H saqjUr viqdhABi#H saqjUr vasu#BiH saqjU ruqdraiH saqjUrA#diqtyaiH saqjUr viSvai$r dEqvaiH saqjUr dEqvaiH saqjUr dEqvair va#yOnAqdhai-raqgnayE$ tvA vaiSvAnaqrAyAqSvinA$ &ddhvaqryU sA#dayatAmiqha tvA$ || 
prAqNaM mE# pAhyapAqnaM mE# pAhi vyAqnaM mE# pAhiq cakShu#r ma uqr^vyA ( ) vi BA#hiq SrOtra#M mE SlOkayAqpa-spiqnvauSha#dhIr jinva dviqpAt pA#hiq catu#ShpAdava diqvO vRuShTiqmEra#ya || 9 
(suqvIraqM - Buva#nAnA - muqr^vyA - saqptada#Sa ca) (A4)

TS 4.3.5.1
tyraviqr^vaya# striqShTup CandO# dityaqvAD vayO# viqrAT CandaqH pa~jcA#viqr vayO# gAyaqtrI Canda#strivaqthsO vaya# 
uqShNihAq Canda# sturyaqvAD vayO#&nuqShTup Canda#H paShThaqvAd-vayO# bRuhaqtI Canda# uqkShA vaya#H 
saqtObRu#hatIq Canda# RuShaqBO vaya#H kaqkucCandO# dhEqnur vayOq jaga#tIq CandO#&naqDvAn. vaya#H paq~gkti SCandO# baqstO vayO# vivaqlaM CandO# vRuqShNir vayO# viSAqlaM CandaqH puru#ShOq vaya# ( ) staqndraM CandO$ 
vyAqGrO vayO&nA#dhRuShTaqM Canda#H siq(gm)qhO vaya# SCaqdi SCandO# viShTaqMBO vayO&dhi#patiq SCanda#H kShaqtraM vayOq maya#ndaqM CandO# viqSvaka#rmAq vaya#H paramEqShThI CandO# mUqrddhA vaya#H praqjApa#tiq SCanda#H || 10 
(puru#ShOq vayaqH-ShaDvi(gm)#SatiSca) (A5)

TS 4.3.6.1
indrA$gnIq avya#thamAnAq-miShTa#kAM dRu(gm)hataM ~MyuqvaM | 
pRuqShThEnaq dyAvA#pRuthiqvI aqntari#kShaM caq vi bA#dhatAM || 
viqSvaka#rmA tvA sAdayatvaqntari#kShasya pRuqShThE vyaca#svatIqM pratha#svatIqM BAsva#tI(gm) sUriqmatIqmA yA dyAM BAsyA pRu#thiqvImOr^va#ntari#kSha-maqntari#kShaM ~MyacCAqntari#kShaM dRu(gm)hAqntari#kShaqM mA hi(gm)#sIqr 
viSva#smai prAqNAyA#pAqnAya# vyAqnAyO#dAqnAya# pratiqShThAyai# caqritrA#ya vAqyustvAq&Bi pA#tu maqhyA 
svaqstyA CaqrdiShAq - [ ] 11

TS 4.3.6.2
Santa#mEnaq tayA# dEqva#tayA&~ggiraqsvad-dhruqvA sI#da || 
rAj~jya#siq prAcIq dig-viqrADa#si dakShiqNA diK saqmrADa#si praqtIcIq diK-svaqrADaqsyudI#cIq 
digadhi#patnyasi bRuhaqtI digAyu#r mE pAhi prAqNaM mE# pAhyapAqnaM mE# pAhi vyAqnaM mE# pAhiq cakShu#r mE pAhiq SrOtra#M mE pAhiq manO# mE jinvaq vAca#M mE pinvAq ( ) &&tmAna#M mE pAhiq jyOti#r mE yacCa || 12 
(CaqrdiShA# - pinvaq - ShaTca#) (A6)

TS 4.3.7.1
mA Canda#H praqmA Canda#H pratiqmA CandO$ &srIqvi SCanda#H paq~gkti SCanda# uqShNihAq CandO# bRuhaqtI CandO#&nuqShTup CandO# viqrAT CandO# gAyaqtrI Canda#-striqShTup CandOq jaga#tIq Canda#H pRuthiqvI CandOq &ntari#kShaqM CandOq dyau SCandaqH samAq SCandOq nakSha#trANiq CandOq manaq SCandOq vAk Canda#H kRuqShi SCandOq hira#NyaqM CandOq gau SCandOq &jA CandO &Svaq SCanda#H | 
aqgnir dEqvatAq - [ ] 13

TS 4.3.7.2
vAtO# dEqvatAq sUryO# dEqvatA# caqndramA# dEqvatAq vasa#vO dEqvatA# ruqdrA dEqvatA# &&diqtyA dEqvatAq viSvE# dEqvA dEqvatA# maqrutO# dEqvatAq bRuhaqspati#r dEqvatEndrO# dEqvatAq varu#NO dEqvatA# mUqrddhA&siq rAD dhruqvA&si# 
dhaqruNA# yaqntyra#siq yami#trIqShE tvOqrjE tvA# kRuqShyai tvAq kShEmA#ya tvAq yantrIq rAD dhruqvA&siq dhara#NI 
dhaqrtyra#siq dhariqtyrAyu#ShE tvAq ( ) varca#sEq tvauja#sE tvAq balA#ya tvA || 14 
(dEqvatA - &&yu#ShE tvAq - ShaTca# ) (A7)

TS 4.3.8.1
AqSustriqvRud-BAqntaH pa#~jcadaqSO vyO#ma saptadaqSaH pratU$rti-raShTAdaqSa stapO# navadaqSO# &BivaqrtaH 
sa#viq(gm)qSO dhaqruNa# Ekaviq(gm)qSO varcO$ dvAviq(gm)qSaH saqMBara#NastrayOviq(gm)qSO yOni#Scatur^viq(gm)qSO 
garBA$H pa~jcaviq(gm)qSa Oja#striNaqvaH kratu#-rEkatriq(gm)qSaH pra#tiqShThA tra#yastriq(gm)qSO braqddhnasya# viqShTapa#M catustriq(gm)qSO nAka#H ShaTtriq(gm)qSO vi#vaqrtO$&ShTAcatvAriq(gm)qSO dhaqrtraSca#tuShTOqmaH || 15
(AqSuH - saqptatri(gm)#Sat) (A8)

TS 4.3.9.1
aqgnEr BAqgO#&si dIqkShAyAq Adhi#patyaqM brahma# spRuqtaM triqvRuth stOmaq indra#sya BAqgO#&siq 
viShNOqrAdhi#patyaM kShaqtra(gg) spRuqtaM pa#~jcadaqSaH stOmO# nRuqcakSha#sAM BAqgO#&si dhAqturAdhi#patyaM jaqnitra(gg)# spRuqta(gm) sa#ptadaqSaH stOmO# miqtrasya# BAqgO#&siq varu#NaqsyA&&dhi#patyaM diqvO vRuqShTir vAtA$H spRuqtA E#kaviq(gm)qSaH stOmO &di#tyai BAqgO#&si pUqShNa Adhi#patyaqmOja#H spRuqtaM tri#NaqvaH stOmOq vasU#nAM 
BAqgO#&si - [ ] 16

TS 4.3.9.2
ruqdrANAqmAdhi#patyaqM catu#ShpAth spRuqtaM ca#tur^viq(gm)qSaH stOma# AdiqtyAnA$M BAqgO#&si maqrutAqmAdhi#patyaqM garBA$H spRuqtAH pa#~jcaviq(gm)qSaH stOmO# dEqvasya# saviqtur BAqgO#&siq bRuhaqspatEqrAdhi#patya(gm) saqmIcIqr diSa#H spRuqtASca#tuShTOqmaH stOmOq yAvA#nAM 
BAqgO$&syayA#vAnAqmAdhi#patyaM praqjAH spRuqtA-Sca#tu-ScatvAriq(gm)qSaH stOma# RuBUqNAM BAqgO#&siq viSvE#ShAM dEqvAnAqmAdhi#patyaM BUqtaM niSA$nta(gg) spRuqtaM tra#yastriq(gm)qSaH stOma#H || 17
(vasU#nAM BAqgO#&siq - ShaTca#tvAri(gm)Sacca) (A9)

TS 4.3.10.1
Eka#yA &stuvata praqjA a#dhIyanta praqjApa#tiq-radhi#patirAsIt tiqsRuBi#-rastuvataq brahmA#sRujyataq brahma#Naqspatiq-radhi#pati-rAsIt paq~jcaBi#-rastuvata BUqtAnya#sRujyanta BUqtAnAqM patiqradhi#patirAsIth 
saqptaBi#-rastuvata saptaqrq.ShayO# &sRujyanta dhAqtA&dhi#patirAsI-nnaqvaBi#-rastuvata piqtarO# 
&sRujyaqntA&*di#tiq-radhi#patnyAsI-dEkAdaqSaBi#-rastuvataq-rtavO# &sRujyantA &&rtaqvO &dhi#pati-rAsIt trayOdaqSaBi#-rastuvataq mAsA# asRujyanta saM~MvathsaqrO &dhi#pati - [ ] 18

TS 4.3.10.2
-rAsIt pa~jcadaqSaBi#-rastuvata kShaqtrama#sRujyaqtEndrO &dhi#patirAsIth saptadaqSaBi#-rastuvata paqSavO# &sRujyantaq bRuhaqspatiqradhi#pati-rAsInnavadaqSaBi#-rastuvata SUdrAqryA-va#sRujyEtA-mahOrAqtrE adhi#patnI 
AstAq-mEka#vi(gm)SatyA &stuvaqtaika#SaPAH paqSavO#&sRujyantaq varuqNO &dhi#patirAsIqt trayO#vi(gm)SatyA &stuvata kShuqdrAH paqSavO# &sRujyanta pUqShA &dhi#patirAsIqt pa~jca#vi(gm)SatyA  &stuvatA&&raqNyAH paqSavO# &sRujyanta 
vAqyuradhi#patirAsIth saqptavi(gm)#SatyA &stuvataq dyAvA#pRuthiqvI vyai#- [ ] 	19

TS 4.3.10.3
-tAqM ~Mvasa#vO ruqdrA A#diqtyA anuq vyA#yaqn tEShAqmAdhi#patyamAsIq-nnava#vi(gm)SatyA &stuvataq 
vanaqspata#yO &sRujyantaq sOmO&dhi#patirAsIq-dEka#tri(gm)SatA &stuvata praqjA a#sRujyantaq yAvA#nAqM 
cAyA#vAnAqM cA&&dhi#patyamAsIqt traya#sti(gm)SatA &stuvata BUqtAnya#SAmyan praqjApa#tiH 
paramEqShThyadhi#patirAsIt || 20
(saqM~MvaqthsaqrO&dhi#patiqr-vi - pa~jca#tri(gm)Sacca) (A10)

TS 4.3.11.1
iqyamEqva sA yA pra#thaqmA vyaucCa#daqntaraqsyAM ca#ratiq pravi#ShTA | 
vaqdhUr ja#jAna navaqgajjani#trIq traya# EnAM mahiqmAna#H sacantE || 
Canda#svatI uqShasAq pEpi#SAnE samAqnaM ~MyOniqmanu# saq~jcara#ntI | 
sUrya#patnIq vi ca#rataH prajAnaqtI kEqtuM kRu#NvAqnE aqjarEq BUri#rEtasA || 
Ruqtasyaq panthAqmanu# tiqsra A &guq-strayO# GaqrmAsOq anuq jyOtiqShA && *gu#H | 
praqjAmEkAq rakShaqtyUrjaq-mEkA$ - [ ] 21

TS 4.3.11.2
vraqtamEkA# rakShati dEvayUqnAM || 
caqtuqShTOqmO a#Bavaqd yA tuqrIyA# yaqj~jasya# paqkShA-vRu#ShayOq Bava#ntI | 
gAqyaqtrIM triqShTuBaqM jaga#tImanuqShTuBa#M bRuqhadaqrkaM ~Myu#~jjAqnAH suvaqrA &Ba#ranniqdaM || 
paq~jcaBi#r dhAqtA vi da#dhAviqdaM ~Myat tAsAq(gg)q svasRu#rajaqnayat pa~jca#pa~jca | 
tAsA#mu yanti prayaqvENaq pa~jcaq nAnA# rUqpANiq krata#vOq vasA#nAH || 
triq(gm)qSath svasA#raq upa# yanti niShkRuqta(gm) sa#mAqnaM kEqtuM pra#timuq~jcamA#nAH | 22

TS 4.3.11.3
RuqtU(gg)sta#nvatE kaqvaya#H prajAnaqtIr maddhyE#CandasaqH pari# yantiq BAsva#tIH || 
jyOti#ShmatIq prati# mu~jcatEq naBOq rAtrI# dEqvI sUrya#sya vraqtAni# | 
vi pa#Syanti paqSavOq jAya#mAnAq nAnA#rUpA mAqturaqsyA uqpasthE$ || 
EqkAqShTaqkA tapa#sAq tapya#mAnA jaqjAnaq garBa#M mahiqmAnaq-mindra$M | 
tEnaq dasyUqn vya#sahanta dEqvA haqntA&su#rANA-maBavaqcCacI#BiH || 
anA#nujA-manuqjAM mA-ma#karta saqtyaM ~Mvadaqntyanvi#cCa Eqtat | 
BUqyAsa# - [ ] 23

TS 4.3.11.4
masya sumaqtau yathA# yUqyamaqnyA vO# aqnyA-matiq mA pra yu#kta || 
aBUqnmama# sumaqtau viqSvavE#dAq AShTa# pratiqShThA-mavi#daqddhi gAqdhaM | 
BUqyAsa#masya sumaqtau yathA# yUqyamaqnyA vO# aqnyA-matiq mA pra yu#kta || 
pa~jcaq vyu#ShTIqranuq pa~jcaq dOhAq gAM pa~jca#nAmnI-mRuqtavO&nuq pa~jca# | 
pa~jcaq diSa#H pa~jcadaqSEna# klRuqptAH sa#mAqnamU$rddhnI-raqBi lOqkamEka$M || 24

TS 4.3.11.5
Ruqtasyaq garBa#H prathaqmA vyUqShuShyaqpAmEkA# mahiqmAna#M  biBarti | 
sUryaqsyaikAq cara#ti niShkRuqtEShu# GaqrmasyaikA# saviqtaikAqM ni ya#cCati || 
yA pra#thaqmA vyaucCaqth sA dhEqnura#Bavad-yaqmE | 
sA naqH paya#svatI dhuqkShvOtta#rAmuttarAq(gm)q samA$M || 
Suqkrar.Sha#BAq naBa#sAq jyOtiqShA &&* gA$d-viqSvarU#pA SabaqlI-raqgnikE#tuH | 
saqmAqnamarttha(gg)# svapaqsyamA#nAq biBra#tI jaqrAma#jara uShaq A&gA$H || 
RuqtUqnAM patnI$ ( ) prathaqmEyamA &gAqdahnA$M nEqtrI ja#niqtrI praqjAnA$M | 
EkA# saqtI ba#huqdhOShOq vyu#cCaqsyajI$rNAq tvaM ja#rayasiq sar^va#maqnyat || 25
(UrjaqmEkA$ - pratimuq~jcamA#nA - BUqyAsaq - mEkaqM - patnyE - kAqnnavi(gm)#SaqtiSca#) (A11) 

TS 4.3.12.1
agnE# jAqtAn pra Nu#dA naH saqpatnAqn pratyajA#tA- ~jjAtavEdO nudasva | 
aqsmE dI#dihi suqmanAq ahE#Daqn tava# syAq(gm)q Sarma#n triqvarU#tha uqdBit || 
saha#sA jAqtAn pra Nu#dA naH saqpatnAqn pratyajA#tA ~jjAtavEdO nudasva | 
adhi# nO brUhi sumanaqsyamA#nO vaqya(gg) syA#maq pra Nu#dA naH saqpatnAn# || 
caqtuqScaqtvAqriq(gm)qSaH stOmOq varcOq dravi#Na(gm) ShODaqSaH stOmaq OjOq dravi#NaM pRuthiqvyAH purI#Shamaqsya- [ ] 26

TS 4.3.12.2
-PsOq nAma# | 
Evaq SCandOq vari#vaq SCanda#H SaqMBU SCanda#H pariqBU SCanda# AqcCacCandOq manaq SCandOq vyacaqq SCandaqH sindhuq SCanda#H samuqdraM Canda#H saliqlaM Canda#H saqM~MyacCandO# viqyacCandO# bRuqhacCandO# rathantaqraM CandO# nikAqya SCandO# vivaqdha SCandOq giraq SCandOq Brajaq SCanda#H saqShTup CandO# 
&nuqShTup Canda#H kaqkucCanda# strikaqkucCanda#H kAqvyaM CandO$ &~gkuqpaM Canda#H - [ ] 27

TS 4.3.12.3
paqdapa#~gktiq SCandOq &kShara#pa~gktiq SCandO# viShTAqrapa#~gktiqSCanda#H kShuqrO BRujvAq~jCanda#H praqcCacCanda#H paqkSha SCandaq Evaq SCandOq vari#vaq SCandOq vayaq SCandO# vayaqskRucCandO# 
viSAqlaM CandOq viShpa#rddhAq SCanda# SCaqdi SCandO# dUrOhaqNaM Canda# staqndraM CandO$ &~gkAq~gkaM Canda#H || 28
(aqsyaq - ~gkuqpa~jCandaq - straya#stri(gm)Sacca) (A12)

TS 4.3.13.1
aqgnir vRuqtrANi# ja~gGanad draviNaqsyur vi#paqnyayA$ | 
sami#ddhaH Suqkra Ahu#taH || 
tva(gm) sO#mAsiq satpa#tiqstva(gm) rAjOqta vRu#traqhA | 
tvaM BaqdrO a#siq kratu#H || 
BaqdrA tE# agnE svanIka saqndRug GOqrasya# saqtO viShu#Nasyaq cAru#H | 
na yat tE# SOqcistama#sAq vara#ntaq na dhvaqsmAna# staqnuviq rEpaq A dhu#H || 
BaqdraM tE# agnE sahasiqnnanI#ka-mupAqka A rO#catEq sUrya#sya | 29

TS 4.3.13.2
ruSa#d-dRuqSE da#dRuSE naktaqyA ciqdarU$kShitaM dRuqSa A rUqpE anna$M || 
sainA &nI#kEna suviqdatrO# aqsmE yaShTA# dEqvA(gm) Aya#jiShThaH svaqsti | 
ada#bdhO gOqpA uqta na#H paraqspA agnE$ dyuqmaduqta rEqvad di#dIhi || 
svaqsti nO# diqvO a#gnE pRuthiqvyA viqSvAyu#r dhEhi yaqjathA#ya dEva | 
yath sIqmahi# divijAtaq praSa#staqM tadaqsmAsuq dravi#NaM dhEhi ciqtraM || 
yathA# hOtaqr manu#ShO - [ ] 30

TS 4.3.13.3
dEqvatA#tA yaqj~jEBi#H sUnO sahasOq yajA#si | 
EqvA nO# aqdya sa#maqnA sa#mAqnA-nuqSa-nna#gna uSaqtO ya#kShi dEqvAn || 
aqgnimI#DE puqrOhi#taM ~Myaqj~jasya# dEqvamRuqtvija$M | 
hOtA#ra(gm) ratnaqdhAta#maM || 
vRuShA# sOma dyuqmA(gm) a#siq vRuShA# dEvaq vRuSha#vrataH | 
vRuShAq dharmA#Ni dadhiShE || 
sAnta#panA iqda(gm) haqvir maru#taq-stajju#juShTana | 
yuqShmAkOqtI ri#SAdasaH || 
yO nOq martO# vasavO dur.hRuNAqyu stiqraH saqtyAni# marutOq - [ ] 31 

TS 4.3.13.4
jiGA(gm)#sAt | 
druqhaH pASaqM pratiq sa mu#cIShTaq tapi#ShThEnaq tapa#sA hantanAq taM || 
saqM~MvaqthsaqrINA# maqruta#H svaqrkA u#ruqkShayAqH saga#NAq mAnu#ShEShu | 
tE$&smat pASAqn pra mu#~jcaqntva(gm)ha#saH sAntapaqnA ma#diqrA mA#dayiqShNava#H || 
piqprIqhi dEqvA(gm) u#SaqtO ya#viShTha viqdvA(gm) RuqtU(gm)r. Ru#tupatE yajEqha | 
yE daivyA# RuqtvijaqstEBi#-ragnEq tva(gm) hOtRu##NA-maqsyAya#jiShThaH || 
agnEq yadaqdya viqSO a#ddhvarasya hOtaqH pAva#ka - [ ] 32

TS 4.3.13.5
SOcEq vEShTva(gm) hi yajvA$ | 
RuqtA ya#jAsi mahiqnA vi yad BUr. haqvyA va#ha yaviShThaq yA tE# aqdya || 
aqgninA# raqyi-ma#S~javaqt pOSha#mEqva diqvEdi#vE | 
yaqSasa#M ~MvIqrava#ttamaM || 
gaqyaqsPAnO# amIvaqhA va#suqvit pu#ShTiqvarddha#naH | 
suqmiqtraH sO#ma nO Bava || 
gRuha#mEdhAsaq A ga#taq maru#tOq mA &pa# BUtana | 
praqmuq~jcantO# nOq a(gm)ha#saH || 
pUqr^vIBiqrq. hi da#dASiqma SaqradBi#r marutO vaqyaM | 
mahO#Bi- [ ] 33 

TS 4.3.13.6
-Scar.ShaNIqnAM || 
pra buqddhniyA#** IratE vOq mahA(gm)#siq pra NAmA#ni prayajyava stiraddhvaM | 
saqhaqsriyaqM damya#M BAqgamEqtaM gRu#hamEqdhIya#M marutO juShaddhvaM || 
upaq ya-mEti# yuvaqtiH suqdakSha#M dOqShA vastOr#. haqviShma#tI GRuqtAcI$ | 
upaq svaina#-maqrama#tir vasUqyuH || 
iqmO a#gnE vIqtata#mAni haqvyA &ja#srO vakShi dEqvatA#tiqmacCa# | 
prati# na I(gm) suraqBINi# viyantu ||
krIqDaM vaqH SarddhOq mAru#ta-manaqr^vANa(gm)# rathEqSuBa$M | 34

TS 4.3.13.7
kaNvA# aqBi pra gA#yata || 
atyA#sOq na yE maqrutaqH sva~jcO# yakShaqdRuSOq na SuqBaya#ntaq maryA$H | 
tE ha#rmyEqShThAH SiSa#vOq na SuqBrA vaqthsAsOq na pra#krIqDina#H payOqdhAH || 
praiShAq-majmE#Shu vithuqrEva# rEjatEq BUmiqr yAmE#Shuq yaddha# yuq~jjatE# SuqBE | 
tE krIqDayOq dhuna#yOq BrAja#dRuShTayaH svaqyaM ma#hiqtvaM pa#nayantaq dhUta#yaH || 
uqpaqhvaqrEShuq yadaci#ddhvaM ~MyaqyiM ~Mvaya# iva marutaqH kEna# - [ ] 35

TS 4.3.13.8
cit paqthA | 
ScOta#ntiq kOSAq upa# vOq rathEqShvA GRuqta-mu#kShatAq madhu#varNaq-marca#tE || 
aqgnima#gniq(gm)q havI#maBiqH sadA# havanta viqSpati$M | 
haqvyaqvAha#M purupriqyaM || 
ta(gm) hi SaSva#ntaq IDa#tE sruqcA dEqvaM GRu#taqScutA$ | 
aqgni(gm) haqvyAyaq vODha#vE || 
indrA$gnI rOcaqnA diqvaH > 1, S~jatha#d vRuqtra >2, mindra#M ~MvO viqSvataqsparI>3, ndraqM narOq >4, 
viSva#karman. haqviShA# vAvRudhAqnO>5, viSva#karman. haqviShAq varddha#nEna > 6 || 36 
(sUrya#syaq - manu#ShO - marutaqH - pAva#kaq - mahO#BI - rathEqSuBaq - ~gkEnaq - ShaDca#tvAri(gm)Sacca) (A13)
===================


Prasna KOr^vai with starting Padams Of 1 tO 13 Anuvaakams :- 
(aqpAntvEma# - nnaqyaM puqrO BuvaqH - prAcI$ - dhruqvakShi#ti - styraviq - rindrA$gnIq - mA Canda# - 
AqSustriqvRu - daqgnErBAqgO$ - &syEka# - yEqyamEqva sA yA - &gnE# jAqtA - naqgnir vRuqtrANiq- trayO#daSa )

KOr^vai with starting Padams Of 1, 11, 21 SEriEs Of Panchaatis :-
(aqpAntvE - ndrA$gnI - iqyamEqva - dEqvatA#tAq - ShaTtri(gm)#Sat )

First and Last Padam Of Third Prasnam Of Kandam 4 :-
(aqpAntvEma#n - haqviShAq varddha#nEna) 

|| hari#H OM ||
|| kRuShNa yajur^vEdIya taittirIya saMhitAyAM caturttha kANDE tRutIyaH praSnaH samAptaH ||

4.3.1	AppEndix
4.3.13.8-indrA$gnI rOcaqnA diqvaH > 1, Snatha#d-vRuqtra >2, 
indrA$gnI rOcaqnA diqvaH pariq vAjE#Shu BUShathaH | 
tadvA$M cEtiq pravIqrya$M ||

Snatha#d-vRuqtramuqta sa#nOtiq vAjaqmindrAq yO aqgnI sahu#rI sapaqryAt | 
iqraqjyantA# vasaqvya#syaq BUrEqH saha#stamAq saha#sA vAjaqyantA$ || 
(AppEaring in TS 4.2.11.1) 

4.3.13.8 mindra#M ~MvO viqSvataqsparI>3, ndraqM narOq >4, 
indra#M ~MvO viqSvataqspariq havA#mahEq janE$ByaH | 
aqsmAka#mastuq kEva#laH || 

indraqM narO# nEqmadhi#tA havantEq yatpAryA# yuqnaja#tEq dhiyaqstAH | 
SUrOq nRuShA#tAq Sava#saScakAqna A gOma#ti vraqjE Ba#jAq tvanna#H || 
(AppEaring in TS 1.6.12.1)
4.3.13.8 viSva#karman haqviShA# vAvRudhAqnO>5, viSva#karman haqviShAq vardha#nEna > 6 
viSva#karman haqviShA# vAvRudhAqnaH svaqyaM ~Mya#jasva taqnuva#M juShAqNaH | 
muhya#ntvaqnyE aqBita#H saqpatnA# iqhAsmAka#M maqGavA# sUqrira#stu ||

viSva#karman haqviShAq vardha#nEna trAqtAraqmindra#-makRuNOravaqdhyaM | 
tasmaiq viSaqH sama#namanta pUqr^vIraqyamuqgrO vi#haqvyO# yathAsa#t ||
(AppEaring in TS 4.6.2.6)
============================

OM namaH paramAtmanE, SrI mahAgaNapatayE namaH, SrI guruByO namaH 
haqriqH OM

4.4	 caturtthakANDE caturtthaH praSnaH - pa~jcamacitiSEShanirUpaNaM

TS 4.4.1.1
raqSmira#siq kShayA#ya tvAq kShaya#M jinvaq prEti#rasiq dharmA#ya tvAq dharma#M jiqnvAnvi#ti-rasi diqvE tvAq diva#M jinva 
saqndhi-ra#syaqntari#kShAya tvAq&ntari#kShaM jinva pratiqdhira#si pRuthiqvyai tvA# pRuthiqvIM ji#nva viShTaqMBO#&siq vRuShTyai$ tvAq vRuShTi#M jinva praqvA &syahnEq tvA &ha#r jinvAnuqvA &siq rAtri#yai tvAq rAtri#M jinvOqSiga#siq - [ ] 1

TS 4.4.1.2
vasu#ByastvAq vasU$~jjinva prakEqtO#&si ruqdrEBya#stvA ruqdrA~jji#nva sudIqtira#syAdiqtyEBya#stvA &&diqtyA-
~jjiqnvaujO#&si piqtRuBya#stvA piqtRU~jji#nvaq tantu#rasi praqjABya#stvA praqjA ji#nva pRutanAqShADa#si paqSuBya#stvA paqSU~jji#nva rEqvadaqsyOSha#dhIByaq-stvauSha#dhIr jinvABiqjida#si yuqktagrAqvEndrA#yaq tvEndra#M 
jiqnvAdhi#pati-rasi prAqNAya# - [ ] 2

TS 4.4.1.3
tvA prAqNaM ji#nva yaqntA &sya#pAqnAya# tvA &pAqnaM ji#nva saq(gm)qsarpO# &siq cakShu#ShE tvAq cakShu#r jinva vayOqdhA a#siq SrOtrA#ya tvAq SrOtra#M jinva triqvRuda#si praqvRuda#si saqM~MvRuda#si viqvRuda#si sa(gm)rOqhO#&si nIrOqhO#&si prarOqhO$&syanurOqhO#&si vasuqkO#&siq vESha#Srirasiq vasya#ShTirasi || 3
(uqSiga#si - prAqNAyaq - trica#tvAri(gm)Sacca) (A1)

TS 4.4.2.1
rAj~jya#siq prAcIq digvasa#vastE dEqvA adhi#patayOq &gnir. hE#tIqnAM pra#tidhaqrtA# triqvRut tvAq stOma#H 
pRuthiqvyA(gg) Sra#yaqtvAjya#-muqktha-mavya#thayath staBnAtu rathantaqra(gm) sAmaq prati#ShThityai viqrADa#si dakShiqNA 
dig ruqdrAstE# dEqvA adhi#patayaq indrO# hEtIqnAM pra#tidhaqrtA pa#~jcadaqSastvAq stOma#H pRuthiqvyA(gg) Sra#yatuq 
prau#ga-muqktha-mavya#thayath staBnAtu bRuqhath sAmaq prati#ShThityai saqmrADa#si praqtIcIq di- [ ] 4

TS 4.4.2.2
-gA#diqtyAstE# dEqvA adhi#patayaqH sOmO# hEtIqnAM pra#tidhaqrtA sa#ptadaqSastvAq stOma#H pRuthiqvyA(gg) Sra#yatu marutvaqtIya#-muqktha-mavya#thayath staBnAtu vairUqpa(gm) sAmaq prati#ShThityai svaqrADaqsyudI#cIq dig viSvE# tE dEqvA 
adhi#patayOq varu#NO hEtIqnAM pra#tidhaqrtai ka#viq(gm)qSastvAq stOma#H pRuthiqvyA(gg) Sra#yatuq niShkE#valya-
muqktha-mavya#thayath staBnAtu vairAqja(gm) sAmaq prati#ShThityAq adhi#patnyasi bRuhaqtI di~g maqruta#stE 
dEqvA adhi#patayOq - [ ] 5

TS 4.4.2.3
bRuhaqspati#r. hEtIqnAM pra#tidhaqrtA tri#Navatrayastriq(gm)qSau tvAq stOmau# pRuthiqvyA(gg) Sra#yatAM ~MvaiSvadEvAgnimAruqtE uqkthE avya#thayantI staBnItA(gm) SAkvararaivaqtE sAma#nIq prati#ShThityA 
aqntari#kShAqyar.Sha#yastvA prathamaqjA dEqvEShu# diqvO mAtra#yA variqNA pra#thantu vidhaqrtA cAqya-madhi#patiScaq 
tE tvAq sar^vE# saM~MvidAqnA nAka#sya pRuqShThE su#vaqrgE lOqkE yaja#mAnaM ca sAdayantu || 6
(praqtIcIq di~g - maqruta#stE dEqvA adhi#pataya - ScatvAriq(gm)qSacca#) (A2) 

TS 4.4.3.1
aqyaM puqrO hari#kESaqH sUrya#raSmiqstasya# rathagRuqthsaScaq rathau#jASca sEnAnigrAmaqNyau# pu~jjikasthaqlA ca# kRutasthaqlA cA$Psaqrasau# yAtuqdhAnA# hEqtI rakShA(gm)#siq prahE#tiraqyaM da#kShiqNA viqSvaka#rmAq tasya# rathasvaqnaScaq rathE#citraSca sEnAnigrAmaqNyau# mEnaqkA ca# sahajaqnyA cA$Psaqrasau# daq~gkShava#H paqSavO# hEqtiH pauru#ShEyO vaqdhaH prahE#tiraqyaM paqScAd viqSvavya#cAq- stasyaq ratha#prOtaq-ScAsa#marathaSca sEnAnigrAmaqNyau$ praqmlOca#ntI cA - [ ] 7

TS 4.4.3.2
nuqmlOca#ntI cAPsaqrasau# saqrpA hEqtir vyAqGrAH prahE#ti-raqya-mu#ttaqrAth saqMya~Mdva#suqstasya# sEnaqjicca# suqShENa#Sca sEnAnigrAmaqNyau# viqSvAcI# ca GRuqtAcI# cAPsaqrasAqvApO# hEqtir vAtaqH prahE#ti- 
raqya-muqparyaqr^vAgva#suq-stasyaq tArkShyaq-ScAri#ShTanEmiSca sEnAnigrAmaqNyA#-vuqr^vaSI# ca pUqr^vaci#ttiScA-
Psaqrasau# viqdyuddhEqti-ra#vaqsPUrjaqn prahE#tiq stEByOq namaqstE nO# mRuDayantuq tE yaM - [ ] 8

TS 4.4.3.3
dviqShmO yaSca# nOq dvEShTiq taM ~MvOq jaMBE# dadhAmyAqyOstvAq sada#nE sAdayAqmyava#ta SCAqyAyAqM nama#H samuqdrAyaq nama#H samuqdrasyaq cakSha#sE paramEqShThI tvA# sAdayatu diqvaH pRuqShThE vyaca#svatIqM pratha#svatIM ~MviqBUma#tIM praqBUma#tIM pariqBUma#tIqM diva#M ~MyacCaq diva#M dRu(gm)haq divaqM mA hi(gm)#sIqr viSva#smai prAqNAyA#pAqnAya# vyAqnAyO#dAqnAya# pratiqShThAyai# caqritrA#yaq sUrya#stvAq&Bi pA#tu maqhyA svaqstyA ( ) CaqrdiShAq Santa#mEnaq tayA# dEqvata#yA &~ggiraqsvad dhruqvA sI#da || 
prOthaqdaSvOq na yava#sE aviqShyan. yaqdA maqhaH saq~Mvara#NAqd vyasthA$t | 
Ada#syaq vAtOq anu# vAti SOqciradha# sma tEq vraja#naM kRuqShNama#sti || 9 
(praqmlOca#ntI caq - ya(gg) - svaqstyA - &ShTAvi(gm)#SatiSca) (A3)

TS 4.4.4.1
aqgnir mUqrddhA diqvaH kaqkut pati#H pRuthiqvyA aqyaM | 
aqpA(gm) rEtA(gm)#si jinvati || 
tvAma#gnEq puShka#rAqdaddhyatha#r^vAq ni-ra#manthata | 
mUqrddhnO viSva#sya vAqGata#H || 
aqyamaqgniH sa#haqsriNOq vAja#sya Saqtinaqspati#H | 
mUqrddhA kaqvI ra#yIqNAM || 
BuvO# yaqj~jasyaq raja#saSca nEqtA yatrA# niqyudBiqH saca#sE SiqvABi#H | 
diqvi mUqrddhAna#M dadhiShE suvaqrq.ShAM jiqhvAma#gnE cakRuShE havyaqvAha$M || 
abO$ddhyaqgniH saqmidhAq janA#nAqM - [ ] 10

TS 4.4.4.2
prati# dhEqnu-mi#vAyaqtI-muqShAsa$M | 
yaqhvA i#vaq pra vaqyA-muqjjihA#nAqH pra BAqnava#H sisratEq nAkaqmacCa# || 
avO#cAma kaqvayEq mEddhyA#yaq vacO# vaqndAru# vRuShaqBAyaq vRuShNE$ | 
gavi#ShThirOq nama#sAq stOma#maqgnau diqvIva# ruqkma-muqr^vya~jca#-maSrEt || 
jana#sya gOqpA a#janiShTaq jAgRu#vi-raqgniH suqdakSha#H suviqtAyaq navya#sE | 
GRuqtapra#tIkO bRuhaqtA di#viqspRuSA$ dyuqmad vi BA#ti BaraqtEByaqH Suci#H || 
tvAma#gnEq a~ggi#rasOq - [ ] 11

TS 4.4.4.3
guhA# hiqta-manva#-vinda-~jCiSriyAqNaM ~MvanE#vanE | 
sa jA#yasE maqthyamA#naqH sahO# maqhat tvAmA#huqH saha#saspuqtrama#~ggiraH || 
yaqj~jasya# kEqtuM pra#thaqmaM puqrOhi#tamaqgniM nara#striShadhaqsthE sa-mi#ndhatE | 
indrE#Na dEqvaiH saqrathaq(gm)q sa baqrq.hiShiq sIdaqnni hOtA# yaqjathA#ya suqkratu#H || 
tvAM ci#traSravastamaq hava#ntE viqkShu jaqntava#H | 
SOqciShkE#SaM purupriqyAgnE# haqvyAyaq vODha#vE || 
saKA#yaqH saM ~Mva#H saqmya~jcaq-miShaq(gg)q - [ ] 12

TS 4.4.4.4
stOma#M cAqgnayE$ | 
var.Shi#ShThAya kShitIqnA-mUqrjO naptrEq saha#svatE || 
sa(gm)saqmid yu#vasE vRuShaqnnagnEq viSvA$nyaqrya A | 
iqDaspaqdE sami#ddhyasEq sa nOq vasUqnyA Ba#ra || 
EqnA vO# aqgniM nama#sOqrjO napA#taqmA hu#vE | 
priqyaM cEti#ShThamaraqti(gg) sva#ddhvaqraM ~MviSva#sya dUqtamaqmRuta$M || 
sa yO#jatE aruqShO viqSvaBO#jasAq sa du#dravaqth svA#hutaH | 
suqbrahmA# yaqj~jaH suqSamIq - [ ] 13

TS 4.4.4.5
vasU#nAM dEqva(gm) rAdhOq janA#nAM || 
uda#sya SOqci-ra#sthAdAq-juhvA#nasya mIqDhuSha#H | 
ud-dhUqmAsO# aruqShAsO# diviqspRuSaqH 
sa-maqgni-mi#ndhatEq nara#H || 
agnEq vAja#syaq gOma#taq ISA#naH sahasO yahO | 
aqsmE dhE#hi jAtavEdOq mahiq Srava#H || 
sa i#dhAqnO vasu#Shkaqvi-raqgnirIqDEnyO# giqrA | 
rEqvadaqsmaBya#M pur^vaNIka dIdihi || 
kShaqpO rA#jannuqta tmanA&gnEq vastO#ruqtOShasa#H | 
sa ti#gmajaMBa - [ ] 14

TS 4.4.4.6
raqkShasO# dahaq prati# || 
A tE# agna idhImahi dyuqmanta#M dEvAqjara$M | 
yaddhaq syA tEq panI#yasI saqmid-dIqdaya#tiq dyavISha(gg)# stOqtRuByaq A Ba#ra || 
A tE# agna RuqcA haqviH Suqkrasya# jyOtiShaspatE |
 suSca#ndraq dasmaq viSpa#tEq havya#vAqT tuBya(gm)# hUyataq iSha(gg)# stOqtRuByaq A Ba#ra || 
uqBE su#Scandra saqrpiShOq dar^vI$ SrINISha Aqsani# | 
uqtO naq ut pu#pUryA- [ ] 15

TS 4.4.4.7
uqkthEShu# Savasaspataq iSha(gg)# stOqtRuByaq A Ba#ra || 
agnEq tamaqdyASvaqM na stOmaiqH kratuqM na Baqdra(gm) hRu#diqspRuSa$M | 
RuqddhyAmA# taq Ohai$H || 
adhAq hya#gnEq kratO$r Baqdrasyaq dakSha#sya sAqdhOH | 
raqthIr. Ruqtasya# bRuhaqtO baqBUtha# || 
AqBiShTE# aqdya gIqrBir gRuqNantO&gnEq dASE#ma | 
pra tE# diqvO na sta#nayantiq SuShmA$H || 
EqBir nO# aqrkair BavA# nO aqr^vA~g - [ ] 16

TS 4.4.4.8
Ksuvaqrna jyOti#H | 
agnEq viSvE#BiH suqmanAq anI#kaiH || 
aqgni(gm) hOtA#raM manyEq dAsva#ntaqM ~MvasO$H sUqnu(gm) saha#sO jAqtavE#dasaM | 
vipraqM na jAqtavE#dasaM | 
ya UqrddhvayA$ svaddhvaqrO dEqvO dEqvAcyA# kRuqpA | 
GRuqtasyaq viBrA$ShTiqmanu# SuqkraSO#ciSha AqjuhvA#nasya saqrpiSha#H || 
agnEq tvaM nOq anta#maH | 
uqta trAqtA SiqvO Ba#va varUqthya#H || 
taM tvA# SOciShTha dIdivaH | 
suqmnAya# nUqnamI#mahEq saKi#ByaH || 
vasu#raqgnir vasu#SravAH ( ) | 
acCA# nakShi dyuqmatta#mO raqyiM dA$H || 17
(janA#nAq - ma~ggi#rasaq - iSha(gm)# - suqSamI# - tigmajaMBa - pupUryA - aqr^vA~g - vasu#SravAqH - pa~jca# ca) (A4)

TS 4.4.5.1
iqndrAqgniByA$M tvA saqyujA# yuqjA yu#najmyAGAqrAByAqM tEja#sAq varca#sOqkthEBiqH stOmE#Biq SCandO#BI raqyyai pOShA#ya sajAqtAnA$M maddhyamaqsthEyA#yaq mayA$ tvA saqyujA# yuqjA yu#najmyaqMbA duqlA ni#taqtni-raqBraya#ntI mEqGaya#ntI vaqrq.Shaya#ntI cupuqNIkAq nAmA#si praqjApa#tinA tvAq viSvA#Bir dhIqBi-rupa# dadhAmi 
pRuthiqvyu#dapuqra-mannE#na viqShTA ma#nuqShyA$stE gOqptArOq &gnir viya#ttO&syAqM tAmaqhaM pra pa#dyEq sA - [ ] 18

TS 4.4.5.2
mEq Sarma# caq varma# cAqstvadhi#dyau-raqntari#kShaqM brahma#NA viqShTA maqruta#stE gOqptArO# vAqyur viya#ttO&syAqM tAmaqhaM pra pa#dyEq sA mEq Sarma# caq varma# cAstuq dyau-rapa#rAjitAq&mRutE#na viqShTA &&diqtyAstE# gOqptAraqH sUryOq viya#ttO &syAqM tAmaqhaM pra pa#dyEq sA mEq Sarma# caq varma# cAstu || 19
(sA - &ShTAca#tvAri(gm)Sacca) (A5)

TS 4.4.6.1
bRuhaqspati#stvA sAdayatu pRuthiqvyAH pRuqShThE jyOti#ShmatIqM ~MviSva#smai prAqNAyA#pAqnAyaq viSvaqM jyOti#r yacCAqgnistE &dhi#patir viqSvaka#rmA tvA sAdayatvaqntari#kShasya pRuqShThE jyOti#ShmatIqM ~MviSva#smai 
prAqNAyA#pAqnAyaq viSvaqM jyOti##r yacCCa vAqyustE&dhi#patiH praqjApa#tistvA sAdayatu diqvaH pRuqShThE jyOti#ShmatIqM ~MviSva#smai prAqNAyA#pAqnAyaq viSvaqM jyOti##r yacCCa paramEqShThI tE &dhi#patiH 
purOvAtaqsani#-rasyaBraqsani#-rasi vidyuqth sani# - [ ] 20

TS 4.4.6.2
-rasi stanayitnuqsani#-rasi vRuShTiqsani#-rasyaqgnEryAnya#si dEqvAnA#-magnEqyAnya#si vAqyOr yAnya#si 
dEqvAnA$M ~MvAyOqyAnya#syaqntari#kShasyaq yAnya#si dEqvAnA#-mantarikShaqyAnya#syaq-ntari#kSha-masyaqntari#kShAya tvA saliqlAya# tvAq sarNI#kAya tvAq satI#kAya tvAq kEtA#ya tvAq pracE#tasE tvAq viva#svatE tvA 
diqvastvAq jyOti#Sha AdiqtyEBya#stvaqrcE tvA# ruqcE tvA$ dyuqtE tvA# ( ) BAqsE tvAq jyOti#ShE tvA 
yaSOqdAM tvAq yaSa#si tEjOqdAM tvAq tEja#si payOqdAM tvAq paya#si varcOqdAM tvAq varca#si 
draviNOqdAM tvAq dravi#NE sAdayAmiq tEnarShi#NAq tEnaq brahma#NAq tayA# dEqvata#yA &~ggiraqsvad 
dhruqvA sI#da || 21 
(viqdyuqthsani#r - dyuqtE tvai - kAqnnatriq(gm)qSacca#) (A6)

TS 4.4.7.1
BUqyaqskRuda#si varivaqskRuda#siq prAcya#syUqrddhvA&sya#-ntarikShaqsada#syaq-ntari#kShE sIdA-PsuqShada#si 
SyEnaqsada#si gRudhraqsada#si suparNaqsada#si nAkaqsada#si pRuthiqvyAstvAq dravi#NE sAdayAmyaq-
ntari#kShasya tvAq dravi#NE sAdayAmi diqvastvAq dravi#NE sAdayAmi diqSAM tvAq dravi#NE sAdayAmi draviNOqdAM 
tvAq dravi#NE sAdayAmi prAqNaM mE# pAhyapAqnaM mE# pAhi vyAqnaM mE# - [ ] 22

TS 4.4.7.2
pAqhyAyu#r mE pAhi viqSvAyu#r mE pAhi saqr^vAyu#r mE pAqhyagnEq yat tEq paraq(gm)q hRunnAmaq tAvEhiq sa(gm) 
ra#BAvahaiq pA~jca#janyEqShva-pyE$ddhyagnEq yAvAq ayA#vAq EvAq UmAqH sabdaqH saga#raH suqmEka#H || 23
(vyAqnaM mEq - dvAtri(gm)#Sacca) (A7)

TS 4.4.8.1
aqgninA# viSvAqShAT sUryE#Na svaqrAT kratvAq SacIqpati#r. RuShaqBENaq tvaShTA# yaqj~jEna# maqGavAqn 
dakShi#NayA suvaqrgO maqnyunA# vRutraqhA sauhA$rdyEna tanUqdhA annE#naq gaya#H pRuthiqvyA&sa#nO 
dRuqgBira#nnAqdO va#ShaTkAqrENaqrddhaH sAmnA# tanUqpA viqrAjAq jyOti#ShmAqn brahma#NA sOmaqpA gOBi#r 
yaqj~jaM dA#dhAra kShaqtrENa# manuqShyA#-naSvE#na caq rathE#na ca vaqjyrRu#tuBi#H praqBuH sa#M~MvathsaqrENa# pariqBU stapaqsA&nA#dhRuShTaqH sUryaqH san taqnUBi#H || 24
(aqgni - raikAqnnapa#~jcAqSat) (A8)

TS 4.4.9.1
praqjApa#tiqr manaqsA &ndhO &cCE#tO dhAqtA dIqkShAyA(gm)# saviqtA BRuqtyAM pUqShA sO#maqkraya#NyAqM ~Mvaru#Naq 
upa#naqddhO &su#raH krIqyamA#NO miqtraH krIqtaH Si#piviqShTa AsA#ditO naqrandhi#ShaH prOqhyamAqNO &dhi#patiq-rAga#taH praqjApa#tiH praNIqyamA#nOq &gni-rAgnI$dhrEq bRuhaqspatiq-rAgnI$dhrAt praNIqyamA#naq indrO# 
haviqrddhAnE &di#tiqq-rAsA#ditOq viShNu#-rupAvahriqyamAqNO &thaqr^vOpO$ttO yaqmO# &BiShu#tO &pUtaqpA A#dhUqyamA#nO vAqyuH pUqyamA#nO miqtraH kShI#raqSrIr maqnthI sa#ktuqSrIr vai$SvadEqvaunnI#tO ruqdra ( ) Ahu#tO vAqyu-rAvRu#ttO 
nRuqcakShAqH prati#KyAtO BaqkSha Aga#taH pitRuqNAM nA#rASaq(gm)qsO &suq-rAttaqH sindhu#-ravaBRuqtha-ma#vapraqyanth sa#muqdrO &va#gataH saliqlaH praplu#taqH suva#ruqdRuca#M gaqtaH || 25 
(ruqdra - Eka#vi(gm)SatiSca) (A9)

TS 4.4.10.1
kRutti#kAq nakSha#tra-maqgnir dEqvatAq&gnE ruca#H stha praqjApa#tEr dhAqtuH sOma#syaqrcE tvA# ruqcE tvA$ dyuqtE tvA# BAqsE tvAq jyOti#ShE tvA rOhiqNI nakSha#traM praqjApa#tir dEqvatA# mRugaSIqrq.ShaM nakSha#traq(gm)q sOmO# 
dEqvatAq &&rdrA nakSha#tra(gm) ruqdrO dEqvatAq puna#r^vasUq nakSha#traqmadi#tir dEqvatA# tiqShyO# nakSha#traqM bRuhaqspati#r dEqvatA$ &&SrEqShA nakSha#tra(gm) saqrpA dEqvatA# maqGA nakSha#traM piqtarO# dEqvatAq Palgu#nIq nakSha#tra - [ ] 26

TS 4.4.10.2
-maryaqmA dEqvatAq Palgu#nIq nakSha#traqM BagO# dEqvatAq hastOq nakSha#tra(gm) saviqtA dEqvatA# ciqtrA nakSha#traq-mindrO# dEqvatA$ svAqtI nakSha#traM ~MvAqyur dEqvatAq viSA#KEq nakSha#tramindrAqgnI dEqvatA# &nUrAqdhA nakSha#traM miqtrO dEqvatA# rOhiqNI nakSha#traqmindrO# dEqvatA# viqcRutauq nakSha#traM piqtarO# dEqvatA# &ShAqDhA nakSha#traq-mApO# dEqvatA# &ShAqDhA nakSha#traqM ~MviSvE# dEqvA dEqvatA$ SrOqNA nakSha#traqM ~MviShNu#r dEqvatAq Sravi#ShThAq nakSha#traqM ~Mvasa#vO - [ ] 27

TS 4.4.10.3
dEqvatA# SaqtaBi#Shaq~g nakSha#traqmindrO# dEqvatA$ prOShThapaqdA nakSha#tramaqja Eka#pAd dEqvatA$ prOShThapaqdA nakSha#traqmahi#r buqddhniyO# dEqvatA# rEqvatIq nakSha#traM pUqShA dEqvatA$ &Svaqyujauq nakSha#tramaqSvinau# dEqvatA# &paqBara#NIqr nakSha#traM ~MyaqmO dEqvatA#, pUqrNA paqScAd>1, yat tE# dEqvA ada#dhuH >2 || 28
(Palgu#nIq nakSha#traqM - ~Mvasa#vaq - straya#stri(gm)Sacca) (A10)

TS 4.4.11.1
madhu#Scaq mAdha#vaScaq vAsa#ntikAvRuqtU SuqkraScaq Suci#Scaq graiShmA#vRuqtU naBa#Sca naBaqsya#Scaq vAr.Shi#kAvRuqtU iqShaScOqrjaSca# SAraqdAvRuqtU saha#Sca sahaqsya#Scaq haima#ntikAvRuqtU tapa#Sca tapaqsya#Sca SaiSiqrAvRuqtU aqgnE-ra#ntaHSlEqShO#&siq kalpE#tAqM dyAvA#pRuthiqvI kalpa#ntAqmApaq OSha#dhIqH kalpa#ntAmaqgnayaqH pRuthaq~g mamaq jyaiShThyA#yaq savra#tAq- [ ] 29

TS 4.4.11.2
yE$ &gnayaqH sama#nasO &ntaqrA dyAvA#pRuthiqvI Sai#SiqrAvRuqtU aqBi kalpa#mAnAq indra#miva dEqvA aqBi 
saM ~Mvi#Santu saqM~Myaccaq pracE#tAScAqgnEH sOma#syaq sUrya#syOqgrA ca# BIqmA ca# pitRuqNAM ~MyaqmasyEndra#sya dhruqvA ca# pRuthiqvI ca# dEqvasya# saviqtur maqrutAqM ~Mvaru#Nasya dhaqrtrI caq dhari#trI ca miqtrAvaru#NayOr miqtrasya# dhAqtuH prAcI# ca praqtIcI# caq vasU#nA(gm) ruqdrANA# - [ ] 30

TS 4.4.11.3
-mAdiqtyAnAqM tE tE&dhi#patayaqstEByOq namaqstE nO# mRuDayantuq tE yaM dviqShmO yaSca# nOq dvEShTiq taM ~MvOq jaMBE# dadhAmi saqhasra#sya praqmA a#si saqhasra#sya pratiqmA a#si saqhasra#sya viqmA a#si 
saqhasra#syOqnmA a#si sAhaqsrO#&si saqhasrA#ya tvEqmA mE# agnaq iShTa#kA dhEqnava#H saqntvEkA# ca SaqtaM ca# saqhasra#M cAqyuta#M ca - [ ] 31

TS 4.4.11.4
niqyuta#M ca praqyutaqM cArbu#daM caq nya#rbudaM ca samuqdraScaq maddhyaqM cAnta#Sca parAqrddhaScEqmA mE# agnaq iShTa#kA dhEqnava#H santu ShaqShThiH saqhasra#maqyutaq-makShI#yamANA RutaqsthAH stha#rtAqvRudhO# GRutaqScutO# madhuqScutaq Urja#svatIH svadhAqvinIqstA mE# agnaq iShTa#kA dhEqnava#H santu viqrAjOq nAma# kAmaqduGA# aqmutrAqmuShmi#n ~MlOqkE || 32 
 (savra#tA - ruqdrANA# - maqyuta#~jcaq - pa~jca#catvAri(gm)Sacca) (A11)

TS 4.4.12.1
saqmid-diqSAmAqSayA# naH suvaqr^vi-nmadhOq-ratOq mAdha#vaH pAtvaqsmAn | 
aqgnir dEqvO duqShTarI#tuq-radA$Bya iqdaM kShaqtra(gm) ra#kShatuq pAtvaqsmAn || 
raqthaqntaqra(gm) sAma#BiH pAtvaqsmAn gA#yaqtrI Canda#sAM ~MviqSvarU#pA | 
triqvRunnO# viqShThayAq stOmOq ahnA(gm)# samuqdrO vAta# iqdamOja#H pipartu || 
uqgrA diqSA-maqBiBU#tir vayOqdhAH Suci#H SuqkrE aha#nyOjaqsInA$ |
indrAdhi#patiH pipRutAqdatO# nOq mahi# - [ ] 33

TS 4.4.12.2
kShaqtraM ~MviqSvatO# dhArayEqdaM || 
bRuqhath sAma# kShatraqBRud-vRuqddhavRu#ShNiyaM triqShTuBauja#H SuBiqta-muqgravI#raM | 
indraq stOmE#na pa~jcadaqSEnaq maddhya#miqdaM ~MvAtE#naq saga#rENa rakSha || 
prAcI# diqSA(gm) saqhaya#SAq yaSa#svatIq viSvE# dEvAH prAqvRuShA &hnAq(gm)q suva#r^vatI | 
iqdaM kShaqtraM duqShTara#-maqstvOjO &nA#dhRuShTa(gm) sahaqsriyaq(gm)q saha#svat || 
vaiqrUqpE sAma#nniqha tacCa#kEmaq jaga#tyainaM ~MviqkShvA vE#SayAmaH | 
viSvE# dEvAH saptadaqSEnaq - [ ] 34

TS 4.4.12.3
varca# iqdaM kShaqtra(gm) sa#liqlavA#ta-muqgraM || 
dhaqrtrI diqSAM kShaqtramiqdaM dA#dhArOpaqsthA&&SA#nAM miqtrava#daqstvOja#H | 
mitrA#varuNA SaqradA&hnA$M cikitnU aqsmai rAqShTrAyaq mahiq Sarma# yacCataM || 
vaiqrAqjE sAmaqnnadhi# mE manIqShA &nuqShTuBAq saMBRu#taM ~MvIqrya(gm)# saha#H | 
iqdaM kShaqtraM miqtrava#dAqrdradA#nuq mitrA#varuNAq rakSha#taq-mAdhi#patyaiH || 
saqmrAD diqSA(gm) saqhasA$mnIq saha#svatyRuqtur. hE#maqntO viqShThayA# naH pipartu | 
aqvaqsyuvA#tA - [ ] 35

TS 4.4.12.4
bRuhaqtIr nu Sakva#rIriqmaM ~Myaqj~jama#vantu nO GRuqtAcI$H || 
suva#r^vatI suqduGA# naqH paya#svatI diqSAM dEqvya#vatu nO GRuqtAcI$ | 
tvaM gOqpAH pu#raEqtOta paqScAd bRuha#spatEq yAmyA$M ~Myu~ggdhiq vAca$M || 
UqrddhvA diqSA(gm) rantiqrASauSha#dhInA(gm) saM~MvathsaqrENa# saviqtA nOq ahnA$M | 
rEqvath sAmAti#cCandA uq CandO &jA#taSatruH syOqnA nO# astu || 
stOma#trayastri(gm)SEq Buva#nasya patniq viva#svadvAtE aqBi nO# - [ ] 36

TS 4.4.12.5
gRuNAhi | 
GRuqtava#tI savitaq-rAdhi#patyaiqH paya#svatIq rantiq-rASA# nO astu || 
dhruqvA diqSAM ~MviShNu#paqtnyaGO#rAq&syESA#nAq saha#sOq yA maqnOtA$ | 
bRuhaqspati#r mAtaqriSvOqta vAqyuH sa#ndhuvAqnA vAtA# aqBi nO# gRuNantu || 
viqShTaqMBO diqvO dhaqruNa#H pRuthiqvyA aqsyESA#nAq jaga#tOq viShNu#patnI | 
viqSvavya#cA iqShaya#ntIq suBU#tiH SiqvA nO# aqstvadi#ti-ruqpasthE$ || 
vaiqSvAqnaqrO na# UqtyA>3, pRuqShTO diqvya>4, nu# nOq ( ) &dyAnu#matiq>5, ranvida#numatEq tvaM >6, 
kayA# naSciqtra ABu#vaqt>7, kO aqdya yu#~gktE >8 || 37
(mahi# - saptadaqSEnA# - vaqsyuvA#tA-aqBi nO&nu# - naq-Scatu#rdaSa ca) (A12)
============

Prasna KOr^vai with starting Padams Of 1 tO 12 Anuvaakams :- 
(raqSmira#siq - rAj~jya#syaq - yaM puqrO hari#kESOq - &gnir mUqrddhE - ndrAqgniByAqM - bRuhaqspati#r - BUyaqskRuda# - syaqgninA# viSvAqShAT - praqjApa#tiqr mana#sAq -kRutti#kAq - madhu#Sca - saqmiddiqSAM - dvAda#Sa )

KOr^vai with starting Padams Of 1, 11, 21 SEriEs Of Panchaatis :-
(raqSmira#siq - prati# dhEqnu- ma#si stanayitnuqsani#ra - syAdiqtyAnA(gm)# - saqptatri(gm)#Sat )

First and Last Padam Of FOurtth Prasnam Of Kandam 4 :-
(raqSmira#siq - kO aqdya yu#~gktE) 

|| hari#H OM ||
|| kRuShNa yajur^vEdIya taittirIya saMhitAyAM caturttha kANDE caturtthaH praSnaH samAptaH ||


4.4.1	AppEndix
4.4.10.3 - pUqrNA paqScAda>1 yat tE# dEqvA ada#dhuH >2
pUqrNA paqScAduqta pUqrNA puqrastAqdunma#dhyaqtaH pau$rNamAqsI ji#gAya | 
tasyA$M dEqvA adhi# saqM~Mvasa#nta uttaqmE nAka# iqha mA#dayantAM ||

yattE# dEqvA ada#dhur BAgaqdhEyaqmamA#vAsyE saqM~Mvasa#ntO mahiqtvA | 
sAnO# yaqj~jaM pi#pRuhi viSvavArE raqyiM nO# dhEhi suBagE suqvIra$M ||
(AppEaring in TS 3.5.1.1)

4.4.12.5 - vaiqSvAqnaqrO na# UqtyA>3, pRuqShTO diqvya>4
vaiqSvAqnaqrO na# UqtyA&& pra yA#tu parAqvata#H | 
aqgniruqkthEnaq vAha#sA ||

pRuqShTO diqvi pRuqShTO aqgniH pRu#thiqvyAM pRuqShTO viSvAq OSha#dhIqrA vi#vESa | 
vaiqSvAqnaqraH saha#sA pRuqShTO aqgniH sanOq divAq sa riqShaH pA#tuq nakta$M ||
(AppEaring in TS 1.5.11.1)

4.4.12.5 - nu# nOq dyAnu#matiq>5, ranvida#numatEq tvaM >6
anu# nOq&dyA&nu#matir yaqj~jaM dEqvEShu# manyatAM | 
aqgniSca# havyaqvAha#nOq Bava#tAM dAqSuShEq maya#H || 

anvida#numatEq tvaM manyA#saiq Sa~jca#naH kRudhi | 
kratvEq dakShA#ya nO hinuq praNaq AyU(gm)#Shi tAriShaH || 
(AppEaring in TS 3.3.11.3 + 11.4)

4.4.12.5-kayA# naSciqtra ABu#vaqt>7, kO aqdya yu#~gktE >8
kayA# naSciqtra A Bu#vadUqtI saqdA vRu#dhaqH saKA$ | 
kayAq Saci#ShThayA vRuqtA || 

kO aqdya yu#~gktE dhuqri gA Ruqtasyaq SimI#vatO BAqminO# durhRuNAqyUn | 
Aqsanni#ShUn hRuqthsvasO# mayOqBUn ya E#ShAM BRuqtyAmRuqNadhaqth sa jI#vAt || 
(AppEaring in TS 4.2.11.2 + 11.3)
===================

OM namaH paramAtmanE, SrI mahAgaNapatayE namaH,SrI guruByO namaH

haqriqH OM

4.5	 caturtthakANDE pa~jcamaH praSnaH - hOmavidhinirUpaNaM

TS 4.5.1.1
nama#stE rudra maqnyava# uqtO taq iSha#vEq nama#H | 
nama#stE astuq dhanva#nE bAqhuByA#muqta tEq nama#H || 		
yA taq iShu#H Siqvata#mA SiqvaM baqBUva# tEq dhanu#H | 
SiqvA Sa#raqvyA# yA tavaq tayA# nO rudra mRuDaya || 		
yA tE# rudra SiqvA taqnU-raGOqrA &pA#pakASinI | 
tayA# nastaqnuvAq Santa#mayAq giri#SantAqBi cA#kaSIhi || 	
yAmiShu#M giriSantaq hastEq - [ ] 1

TS 4.5.1.2
biBaqrShyasta#vE | 
SiqvAM gi#ritraq tAM ku#ruq mA hi(gm)#sIqqH puru#ShaqM jaga#t || 
SiqvEnaq vaca#sA tvAq giriqSAcCA# vadAmasi |
yathA# naqH sar^vaqmi-jjaga#dayaqkShma(gm) suqmanAq asa#t || 	
addhya#vOcadadhivaqktA pra#thaqmO daivyO# BiqShak | 
ahI(gg)#Scaqq sar^vA$n jaqMBayaqnth sar^vA$Sca yAtudhAqnya#H || 
aqsau yastAqmrO a#ruqNa uqta baqBruH su#maq~ggala#H | 
yE cEqmA(gm) ruqdrA aqBitO# diqkShu - [ ] 2

TS 4.5.1.3
SriqtAH sa#hasraqSO &vai#ShAq(gm)q hEDa# ImahE || 
aqsau yO# &vaqsarpa#tiq nIla#grIvOq vilO#hitaH | 
uqtaina#M gOqpA a#dRuSaqn-nadRu#San-nudahAqrya#H | 
uqtainaqM ~MviSvA# BUqtAniq sa dRuqShTO mRu#DayAti naH || 	
namO# astuq nIla#grIvAya sahasrAqkShAya# mIqDhuShE$ | 
athOq yE a#syaq satvA#nOq&haM tEByO# &karaqnnama#H ||
pra mu#~jcaq dhanva#naq-stva-muqBayOq-rArtni#yOqr jyAM | 
yASca# tEq hastaq iSha#vaqH - [ ] 3

TS 4.5.1.4
parAq tA Ba#gavO vapa || 					
aqvaqtatyaq dhanuqstva(gm) saha#srAkShaq SatE#ShudhE | 
niqSIrya# SaqlyAnAqM muKA# SiqvO na#H suqmanA# Bava || 		
vijyaqM dhanu#H kapaqrdinOq viSa#lyOq bANa#vA(gm) uqta | 
anE#SannaqsyESha#va AqBura#sya niShaq~ggathi#H || 	 		
yA tE# hEqtir mI#DhuShTamaq hastE# baqBUva# tEq dhanu#H | 
tayAq&smAn. viqSvataq stvama#yaqkShmayAq pari#bBuja || 		
nama#stE aqstvAyu#dhAqyA-nA#tatAya dhRuqShNavE$ | 
uqBAByA# ( ) muqta tEq namO# bAqhuByAqM tavaq dhanva#nE || 	
pari# tEq dhanva#nO hEqtiraqsmAn vRu#Naktu viqSvata#H | 
athOq ya i#ShuqdhistavAqrE aqsma-nnidhE#hiq taM || 4
(hastE#- diqkShvi-Sha#va - uqBAByAqM - dvAvi(gm)#SatiSca)(A1)

TS 4.5.2.1
namOq hira#NyabAhavE sEnAqnyE# diqSAM caq pata#yEq namOq 
namO# vRuqkShEByOq hari#kESEByaH paSUqnAM pata#yEq namOq 
nama#H saqspi~jja#rAyaq tviShI#matE pathIqnAM pata#yEq namOq 
namO# baBluqSAya# vivyAqdhinE&nnA#nAqM pata#yEq namOq 
namOq hari#kESAyO-pavIqtinE# puqShTAnAqM pata#yEq namOq 
namO# Baqvasya# hEqtyai jaga#tAqM pata#yEq namOq 			
namO# ruqdrAyA#-tatAqvinEq kShEtrA#NAqM pata#yEq namOq 
nama#H sUqtAyAha#ntyAyaq vanA#nAqM pata#yEq namOq namOq- [ ] 5

TS 4.5.2.2
rOhi#tAya sthaqpata#yE vRuqkShANAqM pata#yEq namOq 		
namO# maqntriNE# vANiqjAyaq kakShA#NAqM pata#yEq namOq 	
namO# BuvaqntayE# vArivaskRuqtA-yauSha#dhInAqM pata#yEq namOq 
nama# uqccairGO#ShAyA kraqndaya#tE pattIqnAM pata#yEq namOq 
nama#H kRuthsnavIqtAyaq dhAva#tEq satva#nAqM pata#yEq nama#H || 6
(vanA#nAqM pata#yEq namOq namaq - EkAqnnatriq(gm)qSacca# ) (A2)

TS 4.5.3.1
namaqH saha#mAnAya nivyAqdhina# AvyAqdhinI#nAqM pata#yEq namOq 
nama#H kakuqBAya# niShaq~ggiNE$ stEqnAnAqM pata#yEq namOq 	
namO# niShaq~ggiNa# iShudhiqmatEq taska#rANAqM pata#yEq namOq 
namOq va~jca#tE pariqva~jca#tE stAyUqnAM pata#yEq namOq 	
namO# nicEqravE# paricaqrAyAra#NyAnAqM pata#yEq namOq 	
nama#H sRukAqviByOq jiGA(gm)#sadByO muShNaqtAM pata#yEq namOq 
namO# &siqmadByOq naktaqM cara#dByaH prakRuqntAnAqM pata#yEq namOq 
nama# uShNIqShiNE# giricaqrAya# kuluq~jcAnAqM pata#yEq namOq namaq - [ ] 7

TS 4.5.3.2
iShu#madByO dhanvAqviBya#Sca vOq namOq 					
nama# AtanvAqnEBya#H pratiqdadhA#nEByaSca vOq namOq 		
nama# AqyacCa#dByO visRuqjadBya#Sca vOq namOq 			
namO&sya#dByOq viddhya#dByaSca vOq namOq 				
namaq AsI#nEByaqH SayA#nEByaSca vOq namOq 				
nama#H svaqpadByOq jAgra#dByaSca vOq namOq 				
namaqstiShTha#dByOq dhAva#dByaSca vOq namOq 					
nama#H saqBABya#H saqBApa#tiByaSca vOq namOq 				
namOq aSvEqByO &Sva#patiBya ( ) Sca vOq nama#H || 8
(kuqluq~jcAnAqM pata#yEq namOq namO - &Sva#patiByaq - strINi# ca) (A3)

TS 4.5.4.1
nama# AvyAqdhinI$ByO viqviddhya#ntIByaSca vOq namOq 		
namaq uga#NABya-stRu(gm)haqtIBya#Sca vOq namOq 				
namO# gRuqthsEByO# gRuqthsapa#tiByaSca vOq namOq 		
namOq vrAtE$ByOq vrAta#patiByaSca vOq namOq 			
namO# gaqNEByO# gaqNapa#tiByaSca vOq namOq 				
namOq virU#pEByO viqSvarU#pEByaSca vOq namOq 			
namO# maqhadBya#H kShullaqkEBya#Sca vOq namOq 				
namO# raqthiByO#-&raqthEBya#Sca vOq namOq 					
namOq rathE$ByOq - [ ] 9

TS 4.5.4.2
ratha#patiByaSca vOq namOq 							
namaqH sEnA$ByaH sEnAqniBya#Sca vOq namOq 				
nama#H kShaqttRuBya#H saMgrahIqtRuBya#Sca vOq namOq 			
namaqstakSha#ByO rathakAqrEBya#Sca vOq namOq 				
namaqH kulA#lEByaH kaqrmArE$ByaSca vOq namOq 				
nama#H puq~jjiShTE$ByO niShAqdEBya#Sca vOq namOq 			
nama# iShuqkRudByO# dhanvaqkRudBya#Sca vOq namOq 			
namO# mRugaqyuBya#H SvaqniBya#Sca vOq namOq 				
namaqH SvaByaqH Svapa#tiByaSca ( ) vOq nama#H || 10
(rathE$ByaqH - Svapa#tiByaScaq - dvE ca# ) (A4)

TS 4.5.5.1
namO# BaqvAya# ca ruqdrAya# caq 
nama#H Saqr^vAya# ca paSuqpata#yE caq 
namOq nIla#grIvAya ca SitiqkaNThA#ya caq 
nama#H kapaqrdinE# caq vyu#ptakESAya caq 
nama#H sahasrAqkShAya# ca Saqtadha#nvanE caq 
namO# giriqSAya# ca SipiviqShTAya# caq 
namO# mIqDhuShTa#mAyaq cEShu#matE caq 
namO$ hraqsvAya# ca vAmaqnAya# caq 
namO# bRuhaqtE caq var.ShI#yasE caq 
namO# vRuqddhAya# ca saqM~MvRuddhva#nE caq - [ ] 11

TS 4.5.5.2
namOq agri#yAya ca prathaqmAya# caq 
nama# AqSavE# cAjiqrAya# caq 
namaqH SIGri#yAya caq SIByA#ya caq 
nama# UqrmyA#ya cAvasvaqnyA#ya caq 
nama#H srOtaqsyA#ya caq dvIpyA#ya ca || 12 
(saqM~MvRuddhva#nE caq - pa~jca#vi(gm)SatiSca) (A5)

TS 4.5.6.1
namO$ jyEqShThAya# ca kaniqShThAya# caq 
nama#H pUr^vaqjAya# cAparaqjAya# caq 
namO# maddhyaqmAya# cApagaqlBAya# caq 
namO# jaGaqnyA#ya caq buddhni#yAya caq 
nama#H sOqByA#ya ca pratisaqryA#ya caq 
namOq yAmyA#ya caq kShEmyA#ya caq 
nama# ur^vaqryA#ya caq KalyA#ya caq 
namaqH SlOkyA#ya cAvasAqnyA#ya caq 
namOq vanyA#ya caq kakShyA#ya caq 
nama#H SraqvAya# ca pratiSraqvAya# caq - [ ] 13

TS 4.5.6.2
nama# AqSuShE#NAya cAqSura#thAya caq 
namaqH SUrA#ya cAvaBindaqtE caq 
namO# vaqrmiNE# ca varUqthinE# caq 
namO# biqlminE# ca kavaqcinE# caq 
nama#H SruqtAya# ca SrutasEqnAya# ca || 14
(praqtiqSraqvAya# caq - pa~jca#vi(gm)SatiSca) (A6)

TS 4.5.7.1
namO# dunduqByA#ya cAhanaqnyA#ya caq 
namO# dhRuqShNavE# ca pramRuqSAya# caq 
namO# dUqtAya# caq prahi#tAya caq 
namO# niShaq~ggiNE# cEShudhiqmatE# caq 
nama# stIqkShNESha#vE cAyuqdhinE# caq 
nama#H svAyuqdhAya# ca suqdhanva#nE caq 
namaqH srutyA#ya caq pathyA#ya caq 
nama#H kAqTyA#ya ca nIqpyA#ya caq 
namaqH sUdyA#ya ca saraqsyA#ya caq 
namO# nAqdyAya# ca vaiSaqntAya# caq - [ ] 15

TS 4.5.7.2
namaqH kUpyA#ya cAvaqTyA#ya caq 
namOq varShyA#ya cAvaqrShyAya# caq 
namO# mEqGyA#ya ca vidyuqtyA#ya caq 
nama# IqddhriyA#ya cAtaqpyA#ya caq 
namOq vAtyA#ya caq rEShmi#yAya caq 
namO# vAstaqvyA#ya ca vAstuqpAya# ca || 16 
(vaiqSaqntAya# ca - triq(gm)qSacca#) (A7)

TS 4.5.8.1
namaqH sOmA#ya ca ruqdrAya# caq 
nama#stAqmrAya# cAruqNAya# caq 
nama#H Saq~ggAya# ca paSuqpata#yE caq 
nama# uqgrAya# ca BIqmAya# caq 
namO# agrEvaqdhAya# ca dUrEvaqdhAya# caq 
namO# haqntrE caq hanI#yasE caq 
namO# vRuqkShEByOq hari#kESEByOq nama#stAqrAyaq 
nama#H SaqMBavE# ca mayOqBavE# caq 
nama#H Sa~gkaqrAya# ca mayaskaqrAya# caq 
nama#H SiqvAya# ca Siqvata#rAya caq - [ ] 17

TS 4.5.8.2
namaqstIrtthyA#ya caq kUlyA#ya caq 
nama#H pAqryA#ya cAvAqryA#ya caq 
nama#H praqtara#NAya cOqttara#NAya caq 
nama# AtAqryA#ya cAlAqdyA#ya caq 
namaqH SaShpyA#ya caq PEnyA#ya caq 
nama#H sikaqtyA#ya ca pravAqhyA#ya ca || 18 
(Siqvata#rAya ca - triq(gm)qSacca#) (A8)

TS 4.5.9.1
nama# iriqNyA#ya ca prapaqthyA#ya caq 
nama#H ki(gm)SiqlAya# caq kShaya#NAya caq 
nama#H kapaqrdinE# ca pulaqstayE# caq 
namOq gOShThyA#ya caq gRuhyA#ya caq 
namaqstalpyA#ya caq gEhyA#ya caq 
nama#H kAqTyA#ya ca gahvarEqShThAya# caq 
namO$ hradaqyyA#ya ca nivEqShpyA#ya caq 
nama#H pA(gm)saqvyA#ya ca rajaqsyA#ya caq 
namaqH SuShkyA#ya ca hariqtyA#ya caq 
namOq lOpyA#ya cOlaqpyA#ya caq - [ ] 19

TS 4.5.9.2
nama# Uqr^vyA#ya ca sUqrmyA#ya caq 
nama#H paqrNyA#ya ca parNaSaqdyA#ya caq 
namO#&paguqramA#NAya cABiGnaqtE caq 
nama# AkKidaqtE ca# prakKidaqtE caq 
namO# vaH kiriqkEByO# dEqvAnAq(gm)q hRuda#yEByOq 
namO# vikShINaqkEByOq 
namO# vicinvaqtkEByOq 
nama# Anir.haqtEByOq 
nama# AmIvaqtkEBya#H || 20 
(uqlaqpyA#ya caq - traya#stri(gm)Sacca#) (A9)

TS 4.5.10.1
drApEq andha#saspatEq dari#draqnnIla#lOhita | 
EqShAM puru#ShANAmEqShAM pa#SUqnAM mA BEr mA &rOq mO E#ShAqM ki~jcaqnAma#mat || 
yA tE# rudra SiqvA taqnUH SiqvA viqSvAha#BEShajI | 
SiqvA ruqdrasya# BEShaqjI tayA# nO mRuDa jIqvasE$ || 	
iqmA(gm) ruqdrAya# taqvasE# kapaqrdinE$ kShaqyadvI#rAyaq pra Ba#rAmahE maqtiM | 
yathA# naqH Samasa#d dviqpadEq catu#ShpadEq viSva#M puqShTaM grAmE# aqsmi - [ ] 21

TS 4.5.10.2
nnanA#turaM || 
mRuqDA nO# rudrOq tanOq maya#skRudhi kShaqyadvI#rAyaq nama#sA vidhEma tE | 
yacCaM caq yOScaq manu#rAyaqjE piqtA tada#SyAmaq tava# rudraq praNI#tau || 
mA nO# maqhAnta#muqta mA nO# arBaqkaM mA naq ukSha#ntamuqta mA na# ukShiqtaM | 
mA nO# vadhIH piqtaraqM mOta mAqtara#M priqyA mA na#staqnuvO# - [ ] 22

TS 4.5.10.3
rudra rIriShaH || 
mA na#stOqkE tana#yEq mA naq Ayu#Shiq mA nOq gOShuq mA nOq aSvE#Shu rIriShaH | 
vIqrAn mA nO# rudra BAmiqtO va#dhIr. haqviShma#ntOq nama#sA vidhEma tE || 
AqrAttE# gOqGna uqta pU#ruShaqGnE kShaqyadvI#rAya suqmnamaqsmE tE# astu | 
rakShA# ca nOq adhi# ca dEva brUqhyadhA# ca naqH Sarma# yacCa dviqbar.hA$H || 
stuqhi - [ ] 23

TS 4.5.10.4
SruqtaM ga#rttaqsadaqM ~MyuvA#naM mRuqgaM na BIqma-mu#pahaqtnu-muqgraM | 
mRuqDA ja#riqtrE ru#draq stavA#nO aqnyantE# aqsmanniva#pantuq sEnA$H || 
pari# NO ruqdrasya# hEqtir vRu#Naktuq pari# tvEqShasya# durmaqtira#GAqyOH | 
ava# sthiqrA maqGava#dBya-stanuShvaq mIDhva#stOqkAyaq tana#yAya mRuDaya || 
mIDhu#ShTamaq Siva#tama SiqvO na#H suqmanA# Bava | 
paqraqmE vRuqkSha Ayu#dhaM niqdhAyaq kRuttiqM ~MvasA#naq A ca#raq pinA#kaqM - [ ] 24

TS 4.5.10.5
biBraqdA ga#hi || 
viki#ridaq vilO#hitaq nama#stE astu BagavaH | 
yAstE# saqhasra(gm)# hEqtayOq&nya-maqsmanni va#pantuq tAH || 
saqhasrA#Ni sahasraqdhA bA#huqvOstava# hEqtaya#H | 
tAsAqmISA#nO BagavaH parAqcInAq muKA# kRudhi || 25 
(aqsmi(gg) - staqnuva#H - stuqhi - pinA#kaq - mEkAqnnatriq(gm)qSacca#) (A10)

TS 4.5.11.1
saqhasrA#Ni sahasraqSO yE ruqdrA adhiq BUmyA$M | 
tEShA(gm)# sahasrayOjaqnE &vaqdhanvA#ni tanmasi || 		
aqsmin-ma#haqtya#rNaqvE$-&ntari#kShE BaqvA adhi# || 		
nIla#grIvAH SitiqkaNThA$H Saqr^vA aqdhaH kSha#mAcaqrAH ||		
nIla#grIvAH SitiqkaNThAq diva(gm)# ruqdrA upa#SritAH ||		
yE vRuqkShEShu# saqspi~jja#rAq nIla#grIvAq vilO#hitAH || 	
yE BUqtAnAq-madhi#patayO viSiqKAsa#H kapaqrdina#H || 		
yE annE#Shu viqviddhya#ntiq pAtrE#Shuq piba#tOq janAn# ||	
yE paqthAM pa#thiqrakSha#ya ailabRuqdA yaqvyudha#H || 
yE tIqrtthAni# - [ ] 26

TS 4.5.11.2
praqcara#nti sRuqkAva#ntO niShaq~ggiNa#H ||					
ya EqtAva#ntaScaq BUyA(gm)#saScaq diSO# ruqdrA vi#tasthiqrE || 
tEShA(gm)# sahasrayOjaqnE &vaq dhanvA#ni tanmasi || 		
namO# ruqdrEByOq yE pRu#thiqvyAM ~MyE$&ntari#kShEq yE diqvi yEShAqmannaqM ~MvAtO# vaqrq.ShamiSha#vaqstEByOq daSaq prAcIqr daSa# dakShiqNA daSa# praqtIcIqr daSOdI#cIqr daSOqrddhvA-stEByOq namaqstE nO# mRuDayantuq tE yaM dviqShmO yaSca# ( ) nOq dvEShTiq taM ~MvOq jaMBE# dadhAmi || 27
(tIqrtthAniq - yaScaq - ShaT ca# ) (A11)
============

Prasna KOr^vai with starting Padams Of 1 tO 11 Anuvaakams :- 
(nama#stE rudraq - namOq hira#NyabAhavEq - namaqH saha#mAnAyaq - nama# AvyAqdhinI$ByOq - namO# BaqvAyaq - namO$ jyEqShThAyaq - namO# dunduqByA#yaq - namaqH sOmA#yaq -nama# iriqNyA#yaq - drApE# - saqhasrAq - NyEkA#daSa)

KOr^vai with starting Padams Of 1, 11, 21 SEriEs Of Panchaatis :-
(nama#stE rudraq - namO# BaqvAyaq - drApE# - saqptavi(gm)#SatiH)


First and Last Padam Of Fifth Prasnam Of Kandam 4:-
(nama#stE rudraq - taM ~MvOq jaMBE# dadhAmi)

|| hari#H OM ||
|| kRuShNa yajur^vEdIya taittirIya saMhitAyAM caturttha kANDE pa~jcamaH praSnaH samAptaH ||
------------------------------------------------


OM namaH paramAtmanE, SrI mahAgaNapatayE namaH, SrI guruByO namaH
haqriqH OM

4.6	 caturtthakANDE ShaShThaH praSnaH - pariShEcanasaMskArABidhAnaM

TS 4.6.1.1
aSmaqnnUrjaqM par^va#tE SiSriyAqNAM ~MvAtE# paqrjanyEq varu#Nasyaq SuShmE$ | 
aqdBya OSha#dhIByOq vanaqspatiqByO&dhiq saMBRu#tAqM tAM naq iShaqmUrja#M dhatta marutaH sa(gm)rarAqNAH || 
aSma(gg)#stEq kShudaqmuM tEq SugRu#cCatuq yaM dviqShmaH || 
saqmuqdrasya# tvAq&*vAkaqyA &gnEq pari# vyayAmasi | 
pAqvaqkO aqsmaBya(gm)# SiqvO Ba#va || 
hiqmasya# tvA jaqrAyuqNA &gnEq pari# vyayAmasi | 
pAqvaqkO aqsmaBya(gm)# SiqvO Ba#va || 
upaq - [ ] 1

TS 4.6.1.2
-jmannupa# vEtaqsE&va#ttaraM naqdIShvA | 
agnE# piqttamaqpAma#si || 
maNDU#kiq tABiqrA ga#hiq sEmaM nO# yaqj~jaM | 
pAqvaqkava#rNa(gm) SiqvaM kRu#dhi || 
pAqvaqka A ciqtaya#ntyA kRuqpA | 
kShAma#n ruruqca uqShasOq na BAqnunA$ || 
tUr^vaqn na yAmaqnnEta#Sasyaq nU raNaq A yO GRuqNE | 
na ta#tRuShAqNO aqjara#H || 
agnE# pAvaka rOqciShA# maqndrayA# dEva jiqhvayA$ | 
A dEqvAn - [ ] 2 

TS 4.6.1.3
va#kShiq yakShi# ca || 
sa na#H pAvaka dIdiqvO &gnE# dEqvA(gm) iqhA&& va#ha | 
upa# yaqj~ja(gm) haqviSca# naH || 
aqpAmiqdaM nyaya#na(gm) samuqdrasya# niqvESa#naM | 
aqnyaM tE# aqsmat ta#pantu hEqtaya#H pAvaqkO aqsmaBya(gm)# SiqvO Ba#va || 
nama#stEq hara#sE SOqciShEq nama#stE astvaqrciShE$ | 
aqnyaM tE# aqsmat ta#pantu hEqtaya#H pAvaqkO aqsmaBya(gm)# SiqvO Ba#va || 
nRuqShadEq vaDa# - [ ] 3

TS 4.6.1.4
-PsuqShadEq vaD va#naqsadEq vaD ba#r.hiqShadEq vaTth su#vaqr^vidEq vaT || 
yE dEqvA dEqvAnA$M ~Myaqj~jiyA# yaqj~jiyA#nA(gm) saM~MvathsaqrINaqmupa# BAqgamAsa#tE | 
aqhuqtAdO# haqviShO# yaqj~jE aqsminth svaqyaM ju#huddhvaqM madhu#nO GRuqtasya# || 
yE dEqvA dEqvEShvadhi# dEvaqtvamAyaqnq. yE brahma#NaH puraEqtArO# aqsya | 
yEByOq nartE pava#tEq dhAmaq kiM caqna na tE diqvO na pRu#thiqvyA adhiq snuShu# || 
prAqNaqdA - [ ] 4

TS 4.6.1.5
a#pAnaqdA vyA#naqdASca#kShuqrdA va#rcOqdA va#rivOqdAH | 
aqnyaM tE# aqsmat ta#pantu hEqtaya#H pAvaqkO aqsmaBya(gm)# SiqvO Ba#va || 
aqgnistiqgmEna# SOqciShAq ya(gm)saqd viSvaqM nya#triNa$M | 
aqgnir nO# va(gm)satE raqyiM || 
sainA &nI#kEna suviqdatrO# aqsmE yaShTA# dEqvA(gm) Aya#jiShThaH svaqsti | 
ada#bdhO gOqpA uqta na#H paraqspA agnE$ dyuqmaduqta rEqvad-di#dIhi || 5 
(upa# - dEqvAn - vaT - prA#NaqdA - Scatu#ScatvAri(gm)Sacca) (A1)

TS 4.6.2.1
ya iqmA viSvAq Buva#nAniq juhvaqdRuShiqrq. hOtA# niShaqsAdA# piqtA na#H | 
sa AqSiShAq dravi#NamiqcCamA#naH paramaqcCadOq varaq A vi#vESa || 
viqSvaka#rmAq mana#sAq yad vihA#yA dhAqtA vi#dhAqtA pa#raqmOta saqndRuk | 
tEShA#miqShTAniq samiqShA ma#dantiq yatra# saptaqrq.ShIn paqra Eka#mAqhuH || 
yO na#H piqtA ja#niqtA yO vi#dhAqtA yO na#H saqtO aqByA sajjaqjAna# | 6

TS 4.6.2.2
yO dEqvAnA$M nAmaqdhA Eka# Eqva ta(gm) sa#MpraqS~jaM Buva#nA yantyaqnyA || 
ta A &ya#jantaq dravi#Naq(gm)q sa-ma#smAq RuSha#yaqH pUr^vE# jariqtArOq na BUqnA | 
aqsUrtAq sUrtAq raja#sO viqmAnEq yE BUqtAni# saqmakRu#NvanniqmAni# || 
na taM ~Mvi#dAthaq ya iqdaM jaqjAnAqnyad yuqShmAkaqmanta#raM BavAti | 
nIqhAqrENaq prAvRu#tAq jalpyA# cAsuqtRupa# ukthaqSAsa#-Scaranti || 
paqrO diqvA paqra EqnA - [ ] 7

TS 4.6.2.3
pRu#thiqvyA paqrO dEqvEBiq-rasu#raiqr guhAq yat | 
ka(gg) sviqd garBa#M prathaqmaM da#dhraq ApOq yatra# dEqvAH saqmaga#cCantaq viSvE$ || 
tamid garBa#M prathaqmaM da#dhraq ApOq yatra# dEqvAH saqmaga#cCantaq viSvE$ | 
aqjasyaq nABAqvaddhyEkaq-marpi#taqM ~Myasmi#nniqdaM ~MviSvaqM Buva#naqmadhi# SriqtaM || 
viqSvaka#rmAq hyaja#niShTa dEqva Adid-ga#ndhaqr^vO a#Bavad dviqtIya#H | 
tRuqtIya#H piqtA ja#niqtauSha#dhInA - [ ] 8

TS 4.6.2.4
-maqpAM garBaqM ~Mvya#dadhAt puruqtrA || 
cakShu#ShaH piqtA mana#sAq hi dhIrO# GRuqtamE#nE ajanaqnnanna#mAnE | 
yaqdEdantAq ada#dRu(gm)hantaq pUr^vaq Adid dyAvA#pRuthiqvI a#prathEtAM || 
viqSvata#ScakShuruqta viqSvatO#muKO viqSvatO#hasta uqta viqSvata#spAt | 
saM bAqhuByAqM nama#tiq saM pata#traiqr dyAvA#pRuthiqvI jaqnaya#n dEqva Eka#H || 
ki(gg) svi#dAsI-dadhiqShThAna#-mAqraMBa#NaM kataqmath sviqt kimA#sIt | 
yadIq BUmi#M jaqnaya#n - [ ] 9

TS 4.6.2.5
viqSvaka#rmAq vi dyAmaurNO$n mahiqnA viqSvaca#kShAH || 
ki(gg) sviqd-vanaqM ka uq sa vRuqkSha A#sIqd-yatOq dyAvA#pRuthiqvI ni#ShTataqkShuH | 
manI#ShiNOq mana#sA pRuqcCatEduq tad-yadaqddhyati#ShThaqd Buva#nAni dhAqrayann# || 
yA tEq dhAmA#ni paraqmANiq yA &vaqmA yA ma#ddhyaqmA vi#SvakarmannuqtEmA | 
SikShAq saKi#ByO haqviShi# svadhAvaH svaqyaM ~Mya#jasva taqnuva#M juShAqNaH || 
vAqcaspati#M ~MviqSvaka#rmANamUqtayE# - [ ] 10

TS 4.6.2.6
manOqyujaqM ~MvAjE# aqdyA hu#vEma | 
sa nOq nEdi#ShThAq hava#nAni jOShatE viqSvaSa#MBUq-rava#sE sAqdhuka#rmA || 
viSva#karman. haqviShA# vAvRudhAqnaH svaqyaM ~Mya#jasva taqnuva#M juShAqNaH | 
muhya#ntvaqnyE aqBita#H saqpatnA# iqhAsmAka#M maqGavA# sUqrira#stu || 
viSva#karman. haqviShAq varddha#nEna trAqtAraqmindra#-makRuNOravaqddhyaM | 
tasmaiq viSaqH sama#namanta pUqr^vIraqyamuqgrO vi#haqvyO# yathA &sa#t || 
saqmuqdrAya# vaqyunA#yaq sindhU#nAqM pata#yEq nama#H ( ) | 
naqdInAq(gm)q sar^vA#sAM piqtrE ju#huqtA viqSvaka#rmaNEq viSvA &hA &ma#rtya(gm) haqviH || 11 
(jaqjAnaiq - nau - Sha#dhInAqM q BUmi#M jaqnaya# - nnUqtayEq - namOq - nava# ca) (A2)

TS 4.6.3.1
udE#namuttaqrAM naqyAgnE# GRutEnA&&huta | 
rAqyaspOShE#Naq sa(gm) sRu#ja praqjayA# caq dhanE#na ca || 
indrEqmaM pra#taqrAM kRu#dhi sajAqtAnA#-masad-vaqSI | 
samE#naqM ~Mvarca#sA sRuja dEqvEByO# BAgaqdhA a#sat || 
yasya# kuqrmO haqvir gRuqhE tama#gnE varddhayAq tvaM | 
tasmai# dEqvA adhi# bravannaqyaM caq brahma#Naqspati#H || 
udu# tvAq viSvE# dEqvA - [ ] 12

TS 4.6.3.2
agnEq Bara#ntuq citti#BiH | 
sa nO# Bava Siqvata#maH suqpratI#kO viqBAva#suH || 
pa~jcaq diSOq daivI$r yaqj~jama#vantu dEqvIrapAma#tiM durmaqtiM bAdha#mAnAH | 
rAqyaspOShE# yaqj~japa#ti-mAqBaja#ntIH || 
rAqyaspOShEq adhi# yaqj~jO a#sthAqth sami#ddhE aqgnAvadhi# mAmahAqnaH | 
uqkthapa#traq IDyO# gRuBIqtastaqptaM GaqrmaM pa#riqgRuhyA#yajanta || 
UqrjA yad-yaqj~jamaSa#manta dEqvA daivyA#ya dhaqrtrE jOShTrE$ | 
dEqvaqSrIH SrIma#NAH Saqtapa#yAH - [ ] 13

TS 4.6.3.3
pariqgRuhya# dEqvA yaqj~jamA#yann || 
sUrya#raSmiqrq. hari#kESaH puqrastA$th saviqtA jyOtiqruda#yAq(gm)q aja#sraM | 
tasya# pUqShA pra#saqvaM ~MyA#ti dEqvaH saqMpaSyaqn viSvAq Buva#nAni gOqpAH || 
dEqvA dEqvEByO# addhvaqryantO# asthur vIqta(gm) Sa#miqtrE Sa#miqtA yaqjaddhyai$ | 
tuqrIyO# yaqj~jO yatra# haqvyamEtiq tata#H pAvaqkA AqSiShO# nO juShantAM ||
viqmAna# EqSha diqvO maddhya# Asta ApapriqvAn rOda#sI aqntari#kShaM | 
sa viqSvAcI#raqBi - [ ] 14

TS 4.6.3.4
ca#ShTE GRuqtAcI#rantaqrA pUr^vaqmapa#raM ca kEqtuM || 
uqkShA sa#muqdrO a#ruqNaH su#paqrNaH pUr^va#syaq yOni#M piqturA vi#vESa | 
maddhyE# diqvO nihi#taqH pRuS~jiqraSmAq vi ca#kramEq raja#saH pAqtyantau$ || 
indraqM ~MviSvA# avIvRudhanth samuqdravya#casaqM gira#H | 
raqthIta#ma(gm) rathIqnAM ~MvAjA#nAq(gm)q satpa#tiqM pati$M || 
suqmnaqhUr yaqj~jO dEqvA(gm) A ca# vakShaqd-yakSha#daqgnir dEqvO dEqvA(gm) A ca# vakShat || 
vAja#sya ( ) mA prasaqvEnO$dgrAqBENO-da#graBIt | 
athA# saqpatnAq(gm)q indrO# mE nigrAqBENAdha#rA(gm) akaH || 
uqdgrAqBaM ca# nigrAqBaM caq brahma# dEqvA a#vIvRudhann | 
athA# saqpatnA#nindrAqgnI mE# viShUqcInAqn vya#syatAM || 15 
(dEqvAH - Saqtapa#yA - aqBi - vAja#syaq - ShaDvi(gm)#SatiSca ) (A3)

TS 4.6.4.1
AqSuH SiSA#nO vRuShaqBO na yuqddhmO Ga#nAGaqnaH kShOBa#Na-Scar.ShaNIqnAM | 
saqMkranda#nO&nimiqSha E#kavIqraH Saqta(gm) sEnA# ajayath sAqkamindra#H || 
saqMkranda#nEnA nimiqShENa# jiqShNunA# yutkAqrENa# duScyavaqnEna# dhRuqShNunA$ | 
tadindrE#Na jayataq tath sa#haddhvaqM ~MyudhO# naraq iShu#hastEnaq vRuShNA$ || 
sa iShu#hastaiqH sa ni#ShaqMgiBi#r vaqSI sa(gg)sra#ShTAq sa yudhaq indrO# gaqNEna# | 
saq(gm)qsRuqShTaqjith sO#maqpA bA#huSaqrddhyU$rddhvadha#nvAq prati#hitABiqrastA$ || 
bRuha#spatEq pari# dIyAq- [ ] 16

TS 4.6.4.2
rathE#na rakShOqhA&mitrA(gm)# apaqbAdha#mAnaH | 
praqBaq~jjanth sEnA$H pramRuqNO yuqdhA jaya#nnaqsmAka#-mEddhyaviqtA rathA#nAM || 
gOqtraqBida#M gOqvidaqM ~Mvajra#bAhuqM jaya#ntaqmajma# pramRuqNantaq-mOja#sA | 
iqma(gm) sa#jAtAq anu# vIrayaddhvaqmindra(gm)# saKAqyO &nuq sa(gm) ra#BaddhvaM || 
baqlaqviqj~jAqyaH sthavi#raqH pravI#raqH saha#svAn. vAqjI saha#mAna uqgraH | 
aqBivI#rO aqBisa#tvA sahOqjA jaitra#mindraq rathaqmAti#ShTha gOqvit || 
aqBi gOqtrANiq saha#sAq gAha#mAnO &dAqyO- [ ] 17

TS 4.6.4.3
vIqraH Saqtama#nyuqrindra#H | 
duqScyaqvaqnaH pRu#tanAqShADa#yuqddhyO$-smAkaq(gm)q sEnA# avatuq pra yuqthsu || 
indra# AsAM nEqtA bRuhaqspatiqr dakShi#NA yaqj~jaH puqra E#tuq sOma#H | 
dEqvaqsEqnAnA#-maBiBa~jjatIqnAM jaya#ntInAM maqrutO# yaqntvagrE$ || 
indra#syaq vRuShNOq varu#Nasyaq rAj~ja# AdiqtyAnA$M maqrutAq(gm)q Sarddha# uqgraM | 
maqhAma#nasAM BuvanacyaqvAnAqM GOShO# dEqvAnAqM jaya#tAq muda#sthAt || 
aqsmAkaq-mindraqH samRu#tEShu dhvaqjEShvaqsmAkaqM ~MyA iSha#vaqstA ja#yantu | 18

TS 4.6.4.4
aqsmAka#M ~MvIqrA utta#rE BavantvaqsmAnu# dEvA avatAq havE#Shu || 
uddha#r.Shaya maGavaqnnA-yu#dhAqnyuth satva#nAM mAmaqkAnAqM mahA(gm)#si | 
ud-vRu#trahan vAqjinAqM ~MvAji#nAqnyud-rathA#nAqM jaya#tAmEtuq GOSha#H || 
upaq prEtaq jaya#tA naraH sthiqrA va#H santu bAqhava#H | 
indrO# vaqH Sarma# yacCatvanAdhRuqShyA yathA &sa#tha || 
ava#sRuShTAq parA# pataq Sara#vyEq brahma#sa(gm)SitA | 
gacCAqmitrAqn pra- [ ] 19

TS 4.6.4.5
vi#Saq maiShAqM ka~jcaqnOcCi#ShaH || 
marmA#Ni tEq varma#Bi SCAdayAmiq sOma#stvAq rAjAq &mRutE#nAqBi va#stAM | 
uqrOr varI#yOq vari#vastE astuq jaya#ntaqM tvAmanu# madantu dEqvAH || 
yatra# bAqNAH saqMpata#nti kumAqrA vi#SiqKA i#va | 
indrO# naqstatra# vRutraqhA vi#SvAqhA Sarma# yacCatu || 20 
(dIqyAq - dAqyO - ja#yantvaq - mitrAqn pra q ca#tvAriq(gm)qSacca#) (A4)

TS 4.6.5.1
prAcIqmanu# praqdiSaqM prEhi# viqdvAnaqgnEra#gnE puqrOa#gnir BavEqha | 
viSvAq ASAq dIdyA#nOq vi BAqhyUrja#M nO dhEhi dviqpadEq catu#ShpadE || 
krama#ddhvamaqgninAq nAkaqmuKyaq(gm)q hastE#Shuq biBra#taH | 
diqvaH pRuqShTha(gm) suva#r gaqtvA miqSrA dEqvEBi#rAddhvaM || 
pRuqthiqvyA aqhamudaqntari#kShaq-mA &ru#ha-maqntari#kShAqd divaqmA&ru#haM | 
diqvO nAka#sya pRuqShThAth suvaqrjyOti#ragA- [ ] 21

TS 4.6.5.2
maqhaM || 
suvaqr yantOq nApE$kShantaq A dyA(gm) rO#hantiq rOda#sI | 
yaqj~jaM ~MyE viqSvatO#dhAraq(gm)q suvi#dvA(gm)sO vitEniqrE || 
agnEq prEhi# prathaqmO dE#vayaqtAM cakShu#r dEqvAnA#muqta martyA#nAM | 
iya#kShamANAq BRugu#BiH 	saqjOShAqH suva#r yantuq svaqsti || 
naktOqShAsAq sama#nasAq virU#pE dhAqpayE#tEq SiSuqmEka(gm)# samIqcI | 
dyAvAq kShAmA# ruqkmO aqntar vi BA#ti dEqvA aqgniM dhA#rayan draviNOqdAH || 
agnE# sahasrAkSha - [ ] 22

TS 4.6.5.3
SatamUrddha~jCaqtaM tE$ prAqNAH saqhasra#mapAqnAH | 
tva(gm) sA#haqsrasya# rAqya I#SiShEq tasmai# tE vidhEmaq vAjA#yaq svAhA$ || 
suqpaqrNO#&si gaqrutmA$n pRuthiqvyA(gm) sI#da pRuqShThE pRu#thiqvyAH sI#da BAqsA &ntari#kShaq-mA pRu#Naq jyOti#ShAq divaqmutta#BAnaq tEja#sAq diSaq ud dRu(gm)#ha || 
AqjuhvA#naH suqpratI#kaH puqrastAqdagnEq svAM ~MyOniq-mA sI#da sAqddhyA | 
aqsminth-saqdhasthEq addhyutta#rasmiqn viSvE# dEvAq - [ ] 23

TS 4.6.5.4
yaja#mAnaSca sIdata || 
prEddhO# agnE dIdihi puqrO nO &ja#srayA sUqrmyA# yaviShTha | 
tvA(gm) SaSva#ntaq upa# yantiq vAjA$H || 
viqdhEma# tE paraqmE janma#nnagnE viqdhEmaq stOmaiqrava#rE saqdhasthE$ | 
yasmAqd-yOnE#ruqdAri#thAq yajEq taM pra tvE haqvI(gm)Shi# juhurEq sami#ddhE || 
tA(gm) sa#viqtur varE$Nyasya ciqtrA-mA &haM ~MvRu#NE sumaqtiM ~MviqSvaja#nyAM | 
yAma#syaq kaNvOq adu#haqt prapI#nA(gm) saqhasra#dhArAqM - [ ] 24

TS 4.6.5.5
paya#sA maqhIM gAM || 
saqpta tE# agnE saqmidha#H saqpta jiqhvAH saqptar.Sha#yaH saqpta dhAma# priqyANi# | 
saqpta hOtrA$H saptaqdhA tvA# yajanti saqpta yOnIq-rA pRu#NasvA GRuqtEna# || 
IqdRu~g cA$nyAqdRu~g cai#tAqdRu~g ca# pratiqdRu~g ca# miqtaScaq saMmi#taScaq saBa#rAH || 
SuqkrajyO#tiSca ciqtrajyO#tiSca saqtyajyO#tiScaq jyOti#ShmA(gg)Sca saqtyaSca#rtaqpAScAtya(gm)#hAH || 25

TS 4.6.5.6
Ruqtaqjicca# satyaqjicca# sEnaqjicca# suqShENaqScAntya#mitraSca dUqrEa#mitraSca gaqNaH || 
RuqtaSca# saqtyaSca# dhruqvaSca# dhaqruNa#Sca dhaqrtA ca# vidhaqrtA ca# vidhAraqyaH || 
IqdRukShA#sa EtAqdRukShA#sa Uq Shu Na#H saqdRukShA#saqH prati#sadRukShAsaq Eta#na | 
miqtAsa#Scaq saMmi#tAsaSca na UqtayEq saBa#rasO marutO yaqj~jE aqsminnindraqM daivIqr viSO# 
maqrutO &nu#vartmAnOq ( ) yathEndraqM daivIqr viSO# maqrutO &nu#vartmAna EqvamiqmaM ~Myaja#mAnaqM daivI$Scaq viSOq mAnu#ShIqScAnu#vartmAnO Bavantu || 26 
(aqgAq(gm)q - saqhaqsrAqkShaq - dEqvAqH - saqhasra#dhArAq - matya(gm)#hAq - anu#vartmAnaqH - ShODa#Sa ca) (A5)

TS 4.6.6.1
jIqmUta#syEva Bavatiq pratI#kaqM ~Myad-vaqrmI yAti# saqmadA#muqpasthE$ | 
anA#viddhayA taqnuvA# jayaq tva(gm) sa tvAq varma#NO mahiqmA pi#partu || 
dhanva#nAq gA dhanva#nAq &&jiM ja#yEmaq dhanva#nA tIqvrAH saqmadO# jayEma | 
dhanuqH SatrO#-rapakAqmaM kRu#NOtiq dhanva#nAq sar^vA$H praqdiSO# jayEma || 
vaqkShyantIqvEdA ga#nIgantiq karNa#M priqya(gm) saKA#yaM pariShasvajAqnA | 
yOShE#va Si~gktEq vitaqtA &dhiq dhanvaqn - [ ] 27

TS 4.6.6.2
jyA iqya(gm) sama#nE pAqraya#ntI || 
tE Aqcara#ntIq sama#nEvaq yOShA# mAqtEva# puqtraM bi#BRutAmuqpasthE$ | 
apaq SatrUn#. viddhyatA(gm) saM~MvidAqnE ArtnI# iqmE vi#ShPuqrantI# aqmitrAn# || 
baqhvIqnAM piqtA baqhura#sya puqtraSciqScA kRu#NOtiq sama#nA &vaqgatya# | 
iqShuqdhiH sa~gkAqH pRuta#nAScaq sar^vA$H pRuqShThE nina#ddhO jayatiq prasU#taH || 
rathEq tiShTha#n nayati vAqjina#H puqrO yatra#yatra kAqmaya#tE suShAraqthiH | 
aqBISU#nAM mahiqmAna#M - [ ] 28

TS 4.6.6.3
panAyataq mana#H paqScAdanu# yacCanti raqSmaya#H || 
tIqvrAn GOShA$n kRuNvatEq vRuSha#pANaqyO&SvAq rathE#BiH saqha vAqjaya#ntaH | 
aqvaqkrAma#ntaqH prapa#dairaqmitrA$n kShiqNantiq SatrUq(gm)q-rana#pavyayantaH || 
raqthaqvAha#na(gm) haqvira#syaq nAmaq yatrA&&*yu#dhaqM nihi#tamasyaq varma# | 
tatrAq rathaqmupa# Saqgma(gm) sa#dEma viqSvAhA# vaqya(gm) su#manaqsyamA#nAH || 
svAqduqShaq(gm)qsada#H piqtarO# vayOqdhAH kRu#cCrEqSritaqH SaktI#vantO gaBIqrAH | 
ciqtrasE#nAq iShu#balAq amRu#dhrAH saqtOvI#rA uqravO$ vrAtasAqhAH || 
brAhma#NAsaqH - [ ] 29

TS 4.6.6.4
pita#raqH sOmyA#saH SiqvE nOq dyAvA#pRuthiqvI a#nEqhasA$ | 
pUqShA na#H pAtu duriqtAdRu#tAvRudhOq rakShAq mAki#r nO aqGaSa(gm)#sa ISata || 
suqpaqrNaM ~Mva#stE mRuqgO a#syAq dantOq gOBiqH sanna#ddhA patatiq prasU#tA | 
yatrAq naraqH saM caq vi caq drava#ntiq tatrAqsmaByaqmiSha#vaqH Sarma# ya(gm)sann || 
RujI#tEq pari# vRu~ggdhiq nO &SmA# Bavatu nastaqnUH | 
sOmOq adhi# bravItuq nO &di#tiqH - [ ] 30

TS 4.6.6.5
Sarma# yacCatu || 
A ja#~gGantiq sAnvE#ShAM jaqGanAq(gm)q upa# jiGnatE | aSvA#janiq pracE#taqsO &SvA$nth saqmathsu# cOdaya || ahi#riva BOqgaiH paryE#ti bAqhuM jyAyA# hEqtiM pa#riqbAdha#mAnaH | 
haqstaqGnO viSvA# vaqyunA#ni viqdvAn pumAqn pumA(gm)#saqM pari# pAtu viqSvata#H || 
vana#spatE vIqDva#~ggOq hi BUqyA aqsmathsa#KA  praqtara#NaH suqvIra#H | 
gOBiqH sanna#ddhO asi vIqDaya#svA&&sthAqtA tE# jayatuq jEtvA#ni || 
diqvaH pRu#thiqvyAH paryO- [ ] 31

TS 4.6.6.6
-jaq udBRu#taqM ~Mvanaqspati#ByaqH paryABRu#taq(gm)q saha#H | 
aqpA-mOqjmAnaqM pariq gOBiq-rAvRu#taq-mindra#syaq vajra(gm)# haqviShAq ratha#M ~Myaja || 
indra#syaq vajrO# maqrutAqmanI#kaM miqtrasyaq garBOq varu#Nasyaq nABi#H | 
sEmAM nO# haqvyadA#tiM juShAqNO dEva# rathaq prati# haqvyA gRu#BAya || 
upa# SvAsaya pRuthiqvImuqta dyAM pu#ruqtrA tE# manutAqM ~MviShThi#taqM jaga#t | 
sa du#nduBE saqjUrindrE#Na dEqvair dUqrA- [ ] 32

TS 4.6.6.7
ddavI#yOq apa# sEdhaq SatrUn# || 
A kra#ndayaq balaqmOjO# naq A dhAq niShTa#nihi duriqtA bAdha#mAnaH | 
apa# prOtha dunduBE duqcCunA(gm)# iqta indra#sya muqShTira#si vIqDaya#sva || 
A &mU-ra#ja praqtyAva#rtayEqmAH kE#tuqmad du#nduqBir vA#vadIti | 
samaSva#parNAqScara#nti nOq narOq&smAka#mindra raqthinO# jayantu || 33 
(dhanva#n - mahiqmAnaqM - brAhma#NAqsO - &di#tiH - pRuthiqvyAH pari# - dUqrA q- dEka#catvAri(gm)Sacca) (A6) 

TS 4.6.7.1
yadakra#ndaH prathaqmaM jAya#mAna uqdyanth sa#muqdrAduqta vAq purI#ShAt | 
SyEqnasya# paqkShA ha#riqNasya# bAqhU u#paqstutyaqM mahi# jAqtaM tE# ar^vann || 
yaqmEna# daqttaM triqta E#namAyunaqgindra# ENaM prathaqmO addhya#tiShThat | 
gaqndhaqr^vO a#sya raSaqnA-ma#gRuBNAqth sUrAqdaSva#M ~MvasavOq nira#taShTa || 
asi# yaqmO asyA#diqtyO a#r^vaqnnasi# triqtO guhyE#na vraqtEna# | 
asiq sOmE#na saqmayAq vipRu#kta - [ ] 34

TS 4.6.7.2
AqhustEq trINi# diqvi bandha#nAni || 
trINi# ta Ahur diqvi bandha#nAniq trINyaqPsu trINyaqntaH sa#muqdrE | 
uqtEva# mEq varu#Na SCanthsyar^vaqnq. yatrA# ta AqhuH pa#raqmaM jaqnitra$M || 
iqmA tE# vAjinnavaqmArja#nAnIqmA SaqPAnA(gm)# saniqtur niqdhAnA$ | 
atrA# tE BaqdrA ra#SaqnA a#paSyamRuqtasyaq yA a#BiqrakSha#nti gOqpAH || 
AqtmAna#M tEq mana#sAq &&rAda#jAnA-maqvO diqvA - [ ] 35

TS 4.6.7.3
paqtaya#ntaM pataq~ggaM | 
SirO# apaSyaM paqthiBi#H suqgEBi#-rarEqNuBiqr jEha#mAnaM pataqtri || 
atrA# tE rUqpamu#ttaqmama#paSyaqM jigI#ShamANa-miqSha A paqdE gOH | 
yaqdA tEq martOq anuq BOgaq-mAnaqDAdid grasi#ShThaq OSha#dhI-rajIgaH || 
anu# tvAq rathOq anuq maryO# ar^vaqnnanuq gAvO&nuq Baga#H kaqnInA$M | 
anuq vrAtA#saq-stava# saqKyamI#yuqranu# dEqvA ma#mirE vIqrya#M - [ ] 36

TS 4.6.7.4
tE || 
hira#NyaSRuq~ggO &yO# asyaq pAdAq manO#javAq ava#raq indra# AsIt | 
dEqvA ida#sya haviqradya#mAyaqnq. yO ar^va#ntaM prathaqmO aqddhyati#ShThat || 
IqrmAntA#saqH sili#kamaddhyamAsaqH sa(gm) SUra#NAsO diqvyAsOq atyA$H | 
haq(gm)qsA i#va SrENiqSO ya#tantEq yadAkShi#Shur diqvya-majmaqmaSvA$H || 
tavaq SarI#raM patayiqShNva#r^vaqn tava# ciqttaM ~MvAta# ivaq dhrajI#mAn | 
tavaq SRu~ggA#Niq viShThi#tA puruqtrA&ra#NyEShuq jarBu#rANA caranti || 
upaq - [ ] 37

TS 4.6.7.5
prAgAqcCasa#naM ~MvAqjyar^vA# dEvaqdrIcAq mana#sAq dIddhyA#naH | 
aqjaH puqrO nI#yatEq nABi#raqsyAnu# paqScAt kaqvayO# yanti rEqBAH || 
upaq prAgA$t paraqmaM ~Myath saqdhasthaqmar^vAq(gm)q acCA# piqtara#M mAqtara#M ca | 
aqdyA dEqvAn juShTa#tamOq hi gaqmyA athA&& SA$stE dAqSuShEq vAryA#Ni || 38
(vipRu#ktO - diqvA - vIqrya# - mupai - kAqnnaca#tvAriq(gm)qSacca#) (A7)

TS 4.6.8.1
mA nO# miqtrO varu#NO aryaqmA &&yurindra# RuBuqkShA maqrutaqH pari# Kyann | 
yad-vAqjinO# dEqvajA#tasyaq saptE$H pravaqkShyAmO# viqdathE# vIqryA#Ni || 
yanniqrNijAq rEkNa#sAq prAvRu#tasya rAqtiM gRu#BIqtAM mu#KaqtO naya#nti | 
suprA#~gaqjO mEmya#d viqSvarU#pa indrApUqShNOH priqyamapyE#tiq pAtha#H || 
EqSha cCAga#H puqrO aSvE#na vAqjinA# pUqShNO BAqgO nI#yatE viqSvadE$vyaH | 
aqBiqpriyaqM ~Myat pu#rOqDASaqmar^va#tAq tvaShTE - [ ] 39

TS 4.6.8.2
-dE#na(gm) sauSravaqsAya# jinvati || 
yaddhaqviShya#mRutuqSO dE#vaqyAnaqM trir mAnu#ShAqH paryaSvaqM naya#nti | 
atrA# pUqShNaH pra#thaqmO BAqga E#ti yaqj~jaM dEqvEBya#H prativEqdaya#-nnaqjaH || 
hOtA$ &ddhvaqryurAva#yA agnimiqndhO grA#vagrAqBa uqta Sa(gg)stAq suvi#praH | 
tEna# yaqj~jEnaq sva#raMkRutEnaq svi#ShTEna vaqkShaNAq A pRu#NaddhvaM || 
yUqpaqvraqskA uqta yE yU#pavAqhAScaqShAlaqM ~MyE a#SvayUqpAyaq takSha#ti | 
yE cAr^va#tEq paca#na(gm) saqMBara#ntyuqtO - [ ] 40

TS 4.6.8.3
tEShA#-maqBigU$rtir na invatu || 
upaq prAgA$th suqmanmE# &dhAyiq manma# dEqvAnAqmASAq upa# vIqtapRu#ShThaH | 
anvE#naqM ~MviprAq RuSha#yO madanti dEqvAnA$M puqShTE ca#kRumA suqbandhu$M || 
yad-vAqjinOq dAma# saqndAqmar^va#tOq yA SI#r.ShaqNyA# raSaqnA rajju#-rasya | 
yad-vA# GAsyaq praBRu#tamAqsyE# tRuNaq(gm)q sar^vAq tA tEq api# dEqvEShva#stu || 
yadaSva#sya kraqviShOq - [ ] 41

TS 4.6.8.4
makShiqkA &&Saq yad-vAq svarauq svadhi#tau riqptamasti# | 
yaddhasta#yOH Samiqtur yannaqKEShuq sar^vAq tA tEq api# dEqvEShva#stu || 
yadUva#ddhyamuqdara#syApaqvAtiq ya Aqmasya# kraqviShO# gaqndhO asti# | 
suqkRuqtA tacCa#miqtAra#H kRuNvantUqta mEdha(gm)# SRutaqpAka#M pacantu || 
yat tEq gAtrA#daqgninA# paqcyamA#nAdaqBi SUlaqM niha#tasyAvaqdhAva#ti | 
mA tad-BUmyAq-mA Sri#Shaq ( )-nmA tRuNE#Shu dEqvEByaqstaduqSadByO# rAqtama#stu || 42
(i - duqtO - kraqviSha#H - SriShath - saqpta ca#) (A8)

TS 4.6.9.1
yE vAqjina#M pariqpaSya#nti paqkvaM ~Mya I#mAqhuH su#raqBir nir haqrEti# | 
yE cAr^va#tO mA(gm)saBiqkShA-muqpAsa#ta uqtO tEShA#-maqBigU$rtir na invatu || 
yannIkSha#NaM mAq(gg)qspaca#nyA uqKAyAq yA pAtrA#Ni yUqShNa AqsEca#nAni | 
UqShmaqNyA#&piqdhAnA# carUqNAmaq~gkAH sUqnAH pari# BUShaqntyaSva$M || 
niqkrama#NaM niqShada#naM ~Mviqvarta#naqM ~Myaccaq paDbI#Saq-mar^va#taH | 
yacca# paqpau yacca# GAqsiM - [ ] 43

TS 4.6.9.2
jaqGAsaq sar^vAq tA tEq api# dEqvEShva#stu || 
mA tvAq &gnir dhva#nayid-dhUqmaga#ndhiqr mOKA BrAja#ntyaqBi vi#ktaq jaGri#H | 
iqShTaM ~MvIqtamaqBigU$rtaqM ~MvaSha#TkRutaqM taM dEqvAsaqH prati# gRuBNaqntyaSva$M || 
yadaSvA#yaq vAsa# upastRuqNantya#dhIvAqsaM ~MyA hira#NyAnyasmai | 
saqndAnaqmar^va#ntaqM paDbI#SaM priqyA dEqvEShvA yA#mayanti || 
yat tE# sAqdE maha#sAq SUkRu#tasyaq pArShNi#yA vAq kaSa#yA - [ ] 44 

TS 4.6.9.3
vA tuqtOda# | 
sruqcEvaq tA haqviShO# addhvaqrEShuq sar^vAq tA tEq brahma#NA sUdayAmi || 
catu#stri(gm)Sad-vAqjinO# dEqvaba#ndhOqr va~gkrIq-raSva#syaq svadhi#tiqH sa-mE#ti | 
acCi#drAq gAtrA# vaqyunA# kRuNOtaq paru#Shparu-ranuqGuShyAq vi Sa#sta || 
EkaqstvaShTuqraSva#syA viSaqstA dvA yaqntArA# BavataqstathaqrtuH | 
yA tEq gAtrA#NAmRutuqthA kRuqNOmiq tAtAq piNDA#nAqM pra ju#hOmyaqgnau || 
mA tvA# tapat - [ ] 45

TS 4.6.9.4
priqya AqtmA&piqyantaqM mA svadhi#tistaqnuvaq A ti#ShThipat tE | 
mA tE# gRuqdhnu-ra#viSaqstA &tiqhAya# CiqdrA gAtrA$NyaqsinAq mithU# kaH || 
na vA u#-vEqtanmri#yasEq na ri#Shyasi dEqvA(gm) idE#Shi paqthiBi#H suqgEBi#H | 
harI# tEq yu~jjAq pRuSha#tI aBUtAqmupA$sthAd-vAqjI dhuqri rAsa#Basya || 
suqgavya#M nO vAqjI svaSvi#yaM puq(gm)qsaH puqtrA(gm) uqta vi#SvAqpuSha(gm)# raqyiM ( ) | 
aqnAqgAqstvaM nOq adi#tiH kRuNOtu kShaqtraM nOq aSvO# vanatA(gm) haqviShmAn# || 46
(GAqsiM - kaSa#yA - tapad - raqyiM - nava# ca ) (A9)
==============

Prasna KOr^vai with starting Padams Of 1 tO 9 Anuvaakams :- 
(aSmaqn -ya iqmO- dE#na - mAqSuH - prAcI$M - jIqmUta#syaq - yadakra#ndOq - mA nO# miqtrO - yE vAqjinaqM - nava#)

KOr^vai with starting Padams Of 1, 11, 21 SEriEs Of Panchaatis :-
(aSma#n - manOqyujaqM - prAcIqmanuq - Sarma# yacCatuq - tEShA#maqBigU$rtiqH - ShaTca#tvAri(gm)Sat)

First and Last Padam Of Sixth Prasam Of Kaandam 4 :-
(aSma#n - haqviShmAn#)

|| hari#H OM ||
|| kRuShNa yajur^vEdIya taittirIya saMhitAyAM caturttha kANDE ShaShThaH praSnaH samAptaH ||
------------------------------------------------

OM namaH paramAtmanE SrI mahAgaNapatayE namaH SrI guruByO namaH
haqriqH OM

4.7	caturtthakANDE saptamaH praSnaH - vasOrdhArAdiSiShTasaMskArABidhAnaM

TS 4.7.1.1
agnA#viShNU saqjOSha#sEqmA va#rddhantu vAqM gira#H | 	
dyuqmnair vAjE#Biq-rA ga#taM || 
vAja#Sca mE prasaqvaSca# mEq praya#tiSca mEq prasi#tiSca mE 
dhIqtiSca# mEq kratu#Sca mEq svara#Sca mEq SlOka#Sca mE 
SrAqvaSca# mEq Sruti#Sca mEq jyOti#Sca mEq suva#Sca mE 
prAqNaSca# mE &pAqna - [ ] 1

TS 4.7.1.2
-Sca# mE vyAqnaScaq mE &su#Sca mE ciqttaM ca# maq 
AdhI#taM ca mEq vAk ca# mEq mana#Sca mEq cakShu#Sca mEq 
SrOtra#M ca mEq dakSha#Sca mEq bala#M ca maq Oja#Sca mEq 
saha#Sca maq Ayu#Sca mE jaqrA ca# ma AqtmA ca# mE 
taqnUSca# mEq ( ) Sarma# ca mEq varma# caq mE &~ggA#ni ca mEq 
&sthAni# ca mEq parU(gm)#Shi ca mEq SarI#rANi ca mE || 2
(aqpAqna - staqnUSca# mEq - &ShTAda#Sa ca) (A1)

TS 4.7.2.1
jyaiShThya#M ca maq Adhi#patyaM ca mE maqnyuSca# mEq BAma#Scaq mE
&ma#Scaq mE &MBa#Sca mE jEqmA ca# mE mahiqmA ca# mE variqmA ca# 
mE prathiqmA ca# mE vaqrShmA ca# mE drAGuqyA ca# mE vRuqddhaM ca# 
mEq vRuddhi#Sca mE saqtyaM ca# mE SraqddhA ca# mEq jaga#cca - [ ] 3

TS 4.7.2.2
mEq dhana#M ca mEq vaSa#Sca mEq tviShi#Sca mE krIqDA ca# mEq
mOda#Sca mE jAqtaM ca# mE janiqShyamA#NaM ca mE sUqktaM ca# 
mE sukRuqtaM ca# mE viqttaM ca# mEq vEdya#M ca mE BUqtaM ca# 
mE BaviqShyacca# mE suqgaM ca# mE suqpatha#M ca ma RuqddhaM ca# maq 
Ruddhi# ( ) Sca mE klRuqptaM ca# mEq klRupti#Sca mE maqtiSca# mE sumaqtiSca# mE || 4 
(jagaqcca - rddhiq - Scatu#rdaSa ca)(A2)

TS 4.7.3.1
SaM ca# mEq maya#Sca mE priqyaM ca# mE &nukAqmaSca# mEq kAma#Sca 
mE saumanaqsaSca# mE BaqdraM ca# mEq SrEya#Sca mEq vasya#Sca mEq 
yaSa#Sca mEq Baga#Sca mEq dravi#NaM ca mE yaqntA ca# mE dhaqrtA 
ca# mEq kShEma#Sca mEq dhRuti#Sca mEq viSva#M ca - [ ] 5

TS 4.7.3.2
mEq maha#Sca mE saqM~Mvicca# mEq j~jAtra#M ca mEq sUSca# mE 
praqsUSca# mEq sIra#M ca mE laqyaSca# ma RuqtaM ca# mEq 
&mRuta#M ca mE&yaqkShmaM caq mE &nA#mayacca mE jIqvAtu#Sca 
mE dIrGAyuqtvaM ca# mE &namiqtraM caq mE &Ba#yaM ca mE 
suqgaM ca# mEq Saya#naM ( ) ca mE sUqShA ca# mE suqdina#M ca mE || 6 
(viSva#M caq-Saya#na-maqShTau ca# ) (A3)

TS 4.7.4.1
Urk ca# mE sUqnRutA# ca mEq paya#Sca mEq rasa#Sca mE 
GRuqtaM ca# mEq madhu# ca mEq sagdhi#Sca mEq sapI#tiSca mE 
kRuqShiSca# mEq vRuShTi#Sca mEq jaitra#M ca maq 
audBi#dyaM ca mE raqyiSca# mEq rAya#Sca mE puqShTaM ca# mEq 
puShTi#Sca mE viqBu ca# - [ ] 7

TS 4.7.4.2
mE praqBu ca# mE baqhu ca# mEq BUya#Sca mE pUqrNaM ca# mE 
pUqrNata#raM caq mE	&kShi#tiSca mEq kUya#vAScaq mE&nna#M caq mE 
&kShu#cca mE vrIqhaya#Sca mEq 	yavA$Sca mEq mAShA$Sca mEq tilA$Sca mE 
muqdgASca# mE KaqlvA$Sca mE gOqdhUmA$Sca mE 
maqsurA$- ( ) -Sca mE priqyaMga#vaScaq mE &Na#vaSca mE
SyAqmAkA$Sca mE nIqvArA$Sca mE || 8 
(viqBu ca# - maqsurAq - Scatu#rdaSa ca) (A4)

TS 4.7.5.1
aSmA# ca mEq mRutti#kA ca mE giqraya#Sca mEq par^va#tASca mEq sika#tASca mEq 
vanaqspata#yaSca mEq hira#NyaM caq mE 
&ya#Sca mEq sIsa#M ca mEq trapu#Sca mE SyAqmaM ca# mE 
lOqhaM ca# mEq&gniSca# maq Apa#Sca mE vIqrudha#Sca maq 
OSha#dhayaSca mE kRuShTapaqcyaM ca# - [ ] 9

TS 4.7.5.2
mE &kRuShTapaqcyaM ca# mE grAqmyASca# mE 
paqSava# AraqNyASca# yaqj~jEna# kalpantAM 
~MviqttaM ca# mEq vitti#Sca mE BUqtaM ca# mEq BUti#Sca mEq vasu# ca mE 
vasaqtiSca# mEq karma# ca mEq Sakti#Scaq mE
&rttha#Sca maq Ema#Sca maq iti#Sca mEq gati#Sca mE || 10
(kRuqShTaqpaqcyaM cAq - ShTAca#tvAri(gm)Sacca) (A5)

TS 4.7.6.1
aqgniSca# maq indra#Sca mEq sOma#Sca maq indra#Sca mE 
saviqtA ca# maq indra#Sca mEq sara#svatI ca maq indra#Sca mE 
pUqShA ca# maq indra#Sca mEq bRuhaqspati#Sca maq indra#Sca mE 
miqtraSca# maq indra#Sca mEq varu#NaSca maq indra#Sca mEq
tvaShTA# ca - [ ] 11

TS 4.7.6.2
maq indra#Sca mE dhAqtA ca# maq indra#Sca mEq 
viShNu#Sca maq indra#Sca mEq &Svinau# ca maq indra#Sca mE 
maqruta#Sca maq indra#Sca mEq viSvE# ca mE dEqvA indra#Sca mE 	
pRuthiqvI ca# maq indra#Sca mEq&ntari#kShaM ca maq indra#Sca mEq 
dyauSca# maq ( ) indra#Sca mEq diSa#Sca maq indra#Sca mE 		
mUqrddhA ca# maq indra#Sca mE praqjApa#tiSca maq indra#Sca mE || 12 
(tvaShTA# caq-dyauSca# maq-Eka#vi(gm)SatiSca) (A6)

TS 4.7.7.1
aq(gm)qSuSca# mE raqSmiScaq mE &dA$ByaScaq mE&dhi#patiSca ma
upAq(gm)qSuSca# mE &ntaryAqmaSca# ma aindravAyaqvaSca# mE 
maitrAvaruqNaSca# ma ASviqnaSca# mE pratipraqsthAna#Sca mE 
SuqkraSca# mE maqnthI ca# ma AgrayaqNaSca# mE 
vaiSvadEqvaSca# mE dhruqvaSca# mE 
vaiSvAnaqraSca# ma RutugraqhASca# [ ] 13

TS 4.7.7.2
mE &tigrAqhyA$Sca ma aindrAqgnaSca# mE vaiSvadEqvaSca# mE
marutvaqtIyA$Sca mE mAhEqndraSca# ma AdiqtyaSca# mE 
sAviqtraSca# mE sArasvaqtaSca# mE pauqShNaSca# mE 
pAtnIvaqtaSca# mE hAriyOjaqnaSca# mE || 14
(RuqtuqgraqhAScaq - catu#stri(gm)Sacca ) (A7)

TS 4.7.8.1
iqdhmaSca# mE baqrq.hiSca# mEq vEdi#Sca mEq dhiShNi#yASca mEq 
sruca#Sca mE camaqsASca# mEq grAvA#NaSca mEq svara#vaSca ma
uparaqvASca# mE &dhiqShava#NE ca mE drONakalaqSaSca# mE 
vAyaqvyA#ni ca mE pUtaqBRucca# ma AdhavaqnIya#Sca maq AgnI$dhraM ca mE 
haviqrddhAna#M ca mE gRuqhASca# ( ) mEq 
sada#Sca mE purOqDASA$Sca mE 
pacaqtASca# mE&vaBRuqthaSca# mE svagAkAqraSca# mE || 15
(gRuqhAScaq - ShODa#Sa ca) (A8)

TS 4.7.9.1
aqgniSca# mE GaqrmaSca# mEq&rkaSca# mEq sUrya#Sca mE 
prAqNaSca# mE &SvamEqdhaSca# mE pRuthiqvI caq mE &di#tiSca mEq 
diti#Sca mEq dyauSca# mEq Sakva#rIraq~ggula#yOq diSa#Sca mE 	
yaqj~jEna# kalpantAq-mRuk ca# mEq sAma# ca mEq stOma#Sca mEq 
yaju#Sca mE dIqkShA ( ) ca# mEq tapa#Sca ma RuqtuSca# mE 
vraqtaM ca# mE &hOrAqtrayO$r vRuqShTyA bRu#hadrathantaqrE ca# mE yaqj~jEna# kalpEtAM || 16 
(dIqkShA - &ShTAda#Sa ca ) (A9)

TS 4.7.10.1
garBA$Sca mE vaqthsASca# mEq tyravi#Sca mE tyraqvI ca# mE 
dityaqvAT ca# mE dityauqhI ca# mEq pa~jcA#viSca mE 
pa~jcAqvI ca# mE trivaqthsaSca# mE trivaqthsA ca# mE 
turyaqvAT ca# mE turyauqhI ca# mE paShThaqvAc ca# mE 
paShThauqhI ca# ma uqkShA ca# mE vaqSA ca# ma RuShaqBaSca# - [ ] 17

TS 4.7.10.2
mE vEqhacca# mE &naqDvAn ca# mE dhEqnuSca# maq 
Ayu#r yaqj~jEna# kalpatAM prAqNO yaqj~jEna# kalpatA-
mapAqnO yaqj~jEna# kalpatAM ~MvyAqnO yaqj~jEna# kalpatAqM 
cakShu#r yaqj~jEna# kalpatAq(gg)q SrOtra#M ~Myaqj~jEna# kalpatAqM 
manO# yaqj~jEna# kalpatAqM ~MvAg yaqj~jEna# kalpatA-mAqtmA 
yaqj~jEna# kalpatAM ~Myaqj~jO yaqj~jEna# kalpatAM || 18 
(RuqShaqBaSca# - catvAriq(gm)qSacca#) (A10)

TS 4.7.11.1
EkA# ca mE tiqsraSca# mEq pa~jca# ca mE saqpta ca# mEq 
nava# ca maq EkA#daSa ca mEq trayO#daSa ca mEq pa~jca#daSa ca mE 
saqptada#Sa ca mEq nava#daSa ca maq Eka#vi(gm)SatiSca mEq 
trayO#vi(gm)SatiSca mEq pa~jca#vi(gm)SatiSca mE 
saqptavi(gm)#SatiSca mEq nava#vi(gm)SatiSca maq 
Eka#tri(gm)Sacca mEq traya#stri(gm)Sacca- [ ] 19

TS 4.7.11.2
mEq cata#sraSca mEq &ShTau ca# mEq dvAda#Sa ca mEq 
ShODa#Sa ca mE vi(gm)SaqtiSca# mEq catu#r^vi(gm)SatiSca mEq 
&ShTAvi(gm)#SatiSca mEq dvAtri(gm)#Sacca mEq ShaTtri(gm)#Sacca mE 
catvAriq(gm)qSacca# mEq catu#ScatvAri(gm)Sacca mEq 
&ShTAca#tvAri(gm)Sacca mEq vAja#Sca prasaqvaScA#piqjaScaq 
kratu#Scaq suva#Sca mUqrddhA caq vyaS~ji#yaScA- ( ) 
-ntyAyaqnaScAntya#Sca BauvaqnaScaq Buva#naqScAdhi#patiSca || 20 
(traya#stri(gm)Saccaq - vyaS~ji#yaq - EkA#daSa ca ) (A11)

TS 4.7.12.1
vAjO# naH saqpta praqdiSaqScata#srO vA parAqvata#H | 
vAjO# nOq viSvai$r dEqvair dhana#sAtAviqhAva#tu || 
viSvE# aqdya maqrutOq viSva# UqtI viSvE# BavantvaqgnayaqH sami#ddhAH | 
viSvE# nO dEqvA avaqsA &&ga#mantuq viSva#mastuq dravi#NaqM ~MvAjO# aqsmE || 
vAja#sya prasaqvaM dE#vAq rathai$r yAtA hiraqNyayai$H | 
aqgnirindrOq bRuhaqspati#r maqrutaqH sOma#pItayE || 
vAjE#vAjE &vata vAjinO nOq dhanE#Shu - [ ] 21

TS 4.7.12.2
viprA amRutA Rutaj~jAH | 
aqsya maddhva#H pibata mAqdaya#ddhvaM tRuqptA yA#ta paqthiBi#r dEvaqyAnai$H || 
vAja#H puqrastA#duqta ma#ddhyaqtO nOq vAjO# dEqvA(gm) RuqtuBi#H kalpayAti | 
vAja#syaq hi pra#saqvO nanna#mItiq viSvAq ASAq vAja#patir BavEyaM || 
paya#H pRuthiqvyAM payaq OSha#dhIShuq payO# diqvya#ntari#kShEq payO# dhAM | 
paya#svatIH praqdiSa#H santuq mahya$M || 
saM mA# sRujAmiq paya#sA GRuqtEnaq saM mA# sRujAmyaqpa - [ ] 22

TS 4.7.12.3
OSha#dhIBiH | 
sO#&haM ~MvAja(gm)# sanEyamagnE || 
naktOqShAsAq sama#nasAq virU#pE dhAqpayE#tEq SiSuqmEka(gm)# samIqcI | 
dyAvAq kShAmA# ruqkmO aqntar vi BA#ti dEqvA aqgniM dhA#rayan draviNOqdAH || 
saqmuqdrO#&siq naBa#svAnAqrdradA#nuH SaqMBUr ma#yOqBUraqBi mA# vAhiq svAhA# mAruqtO#&si maqrutA$M gaqNaH SaqMBUr ma#yOqBUraqBi mA# vAhiq svAhA#&vaqsyura#siq duva#svA~jCaqMBUr ma#yOqBUraBi mA# ( ) vAhiq svAhA$ || 23 
(dhanE$ - ShvaqpO - duva#svA~jCaqMBUrma#yOqBUraqBi mAq - dvE ca# ) (A12)

TS 4.7.13.1
aqgniM ~Myu#najmiq Sava#sA GRuqtEna# diqvya(gm) su#paqrNaM ~Mvaya#sA bRuqhanta$M | 
tEna# vaqyaM pa#tEma braqdhnasya# viqShTapaq(gm)q suvOq ruhA#NAq adhiq nAka# uttaqmE || 
iqmau tE# paqkShAvaqjarau# pataqtriNOq yAByAq(gm)q rakShA(gg)#syapaqha(gg)sya#gnE | 
tAByA$M patEma suqkRutA#mu lOqkaM ~Myatrar.Sha#yaH prathamaqjA yE pu#rAqNAH || 
cida#si samuqdrayO#niq-rinduqr dakSha#H SyEqna RuqtAvA$ | 
hira#NyapakShaH SakuqnO Bu#raqNyur maqhAnth saqdhasthE$ dhruqva - [ ] 24

TS 4.7.13.2
A niSha#ttaH || 
nama#stE astuq mA mA# hi(gm)sIqr viSva#sya mUqrddhannadhi# tiShThasi SriqtaH | 
saqmuqdrE tEq hRuda#ya-maqnta-rAyuqr dyAvA#pRuthiqvI Buva#nEqShvarpi#tE || 
uqdnO da#ttOdaqdhiM Bi#nta diqvaH paqrjanyA#daqntari#kShAt pRuthiqvyAstatO# nOq vRuShTyA#vata | 
diqvO mUqrddhA&si# pRuthiqvyA nABiq-rUrgaqpA-mOSha#dhInAM |
viqSvAyuqH Sarma# saqprathAq nama#spaqthE || 
yEnar.Sha#yaqstapa#sA saqtra - [ ] 25

TS 4.7.13.3
mAsaqtEndhA#nA aqgni(gm) suva#rAqBara#ntaH | 
tasmi#nnaqhaM ni da#dhEq nAkE# aqgnimEqtaM ~MyamAqhur mana#vaH stIqrNaba#r.hiShaM || 
taM patnI#Biqranu# gacCEma dEvAH puqtrair BrAtRu#Biruqta vAq hira#NyaiH | 
nAka#M gRuhNAqnAH su#kRuqtasya# lOqkE tRuqtIyE# pRuqShThE adhi# rOcaqnE diqvaH || 
A vAqcO maddhya#-maruhad-BuraqNyu-raqya-maqgniH satpa#tiqScEki#tAnaH | 
pRuqShThE pRu#thiqvyA nihi#tOq davi#dyutadadhaspaqdaM kRu#NutEq - [ ] 26

TS 4.7.13.4
yE pRu#taqnyava#H || 
aqyamaqgnir vIqrata#mO vayOqdhAH sa#haqsriyO# dIpyatAqmapra#yucCann | 
viqBrAja#mAnaH sariqrasyaq maddhyaq upaq pra yA#ta diqvyAniq dhAma# || 
saM pra cya#vaddhvaqmanuq saM pra yAqtAgnE# paqthO dE#vaqyAnA$n kRuNuddhvaM | 
aqsminth saqdhasthEq addhyutta#rasmiqn viSvE# dEvAq yaja#mAnaSca sIdata || 
yEnA# saqhasraqM ~Mvaha#siq yEnA$gnE sar^vavEdaqsaM | 
tEnEqmaM ~Myaqj~jaM nO# vaha dEvaqyAnOq ya - [ ] 27

TS 4.7.13.5
u#ttaqmaH || 
ud-bu#ddhyasvAgnEq prati# jAgRuhyEna-miShTApUqrtE sa(gm) sRu#jEthAmaqyaM ca# | 
puna#H kRuqNva(gg)stvA# piqtaraqM ~MyuvA#na-maqnvAtA(gm)#sIqt tvayiq tantu#mEqtaM || 
aqyaM tEq yOni#r. RuqtviyOq yatO# jAqtO arO#cathAH | 
taM jAqnanna#gnaq A rOqhAthA# nO varddhayA raqyiM || 28
(dhruqvaH - saqtraM - kRu#NutEq - yaH - saqptatri(gm)#Sacca )(A13)

TS 4.7.14.1
mamA$gnEq varcO# vihaqvEShva#stu vaqyaM tvEndhA#nA staqnuva#M puShEma | 
mahya#M namantAM praqdiSaqScata#sraq stvayA-&ddhya#kShENaq pRuta#nA jayEma || 
mama# dEqvA vi#haqvE sa#ntuq sar^vaq indrA#vantO maqrutOq viShNu#raqgniH | 
mamAqntari#kSha-muqru gOqpama#stuq mahyaqM ~MvAta#H pavatAqM kAmE# aqsminn || 
mayi# dEqvA dravi#Naq-mA ya#jantAqM mayyAqSI-ra#stuq mayi# dEqvahU#tiH | 
daivyAq hOtA#rA vaniShantaq - [ ] 29

TS 4.7.14.2
pUr^vE &ri#ShTAH syAma taqnuvA# suqvIrA$H ||
mahya#M ~Myajantuq mamaq yAni# haqvyA &&kU#tiH saqtyA mana#sO mE astu | 
EnOq mA ni gA$M kataqmaccaqnAhaM ~MviSvE# dEvAsOq adhi# vOcatA mE || 
dEvI$H ShaDur^vI-ruqru Na#H kRuNOtaq viSvE# dEvAsa iqha vI#rayaddhvaM | 
mA hA$smahi praqjayAq mA taqnUBiqr mA ra#dhAma dviShaqtE sO#ma rAjann || 
aqgnir maqnyuM pra#tinuqdan puqrastAq- [ ] 30

TS 4.7.14.3
dada#bdhO gOqpAH pari# pAhi naqstvaM | 
praqtya~jcO# yantu niqgutaqH punaqstE# &maiShA$M ciqttaM praqbudhAq vi nE#Sat || 
dhAqtA dhA#tRuqNAM Buva#nasyaq yaspati#r dEqva(gm) sa#viqtAra#-maBimAtiqShAha$M | 
iqmaM ~Myaqj~ja maqSvinOqBA bRuhaqspati#r dEqvAH pA$ntuq yaja#mAnaM nyaqrtthAt || 
uqruqvyacA# nO mahiqShaH Sarma# ya(gm)sadaqsmin. havE# puruhUqtaH pu#ruqkShu | 
sa na#H praqjAyai# haryaSva mRuDaqyEndraq mA - [ ] 31

TS 4.7.14.4
nO# rIriShOq mA parA# dAH || 
yE na#H saqpatnAq apaq tE Ba#vantvindrAqgniByAq-mava# bAdhAmahEq tAn | 
vasa#vO ruqdrA A#diqtyA u#pariqspRuSa#M mOqgraM cEttA#ra-madhi rAqja-ma#krann || 
aqr^vA~jcaq-mindra#maqmutO# havAmahEq yO gOqjid-dha#naqjida#Svaqjid yaH |
iqmannO# yaqj~jaM ~Mvi#haqvE ju#ShasvAqsya ku#rmO harivO mEqdina#M tvA || 32 
(vaqniqShaqntaq - puqrastAqn - mA - trica#tvAri(gm)Sacca) (A14)

TS 4.7.15.1
aqgnEr ma#nvE prathaqmasyaq pracE#tasOq yaM pA~jca#janyaM baqhava#H samiqndhatE$ | 
viSva#syAM ~MviqSi pra#viviSiqvA(gm)sa#-mImahEq sa nO# mu~jcaqtva(gm)ha#saH || 
yasyEqdaM prAqNanni#miqShad yadEja#tiq yasya# jAqtaM jana#mAnaM caq kEva#laM | 
staumyaqgniM nA#thiqtO jO#havImiq sa nO# mu~jcaqtva(gm)ha#saH || 
indra#sya manyE prathaqmasyaq pracE#tasO vRutraqGnaH stOmAq upaqmA-muqpAgu#H | 
yO dAqSuSha#H suqkRutOq havaqmupaq gantAq - [ ] 33

TS 4.7.15.2
sa nO# mu~jcaqtva(gm)ha#saH || 
yaH sa#MgrAqmaM naya#tiq saM ~MvaqSI yuqdhE yaH puqShTAni# sa(gm)sRuqjati# traqyANi# | 
staumIndra#M nAthiqtO jO#havImiq sa nO# mu~jcaqtva(gm)ha#saH || 
maqnvE vA$M mitrAvaruNAq tasya# vittaq(gm)q satyau#jasA dRu(gm)haNAq yaM nuqdEthE$ | 
yA rAjA#na(gm) saqratha#M ~MyAqtha u#grAq tA nO# mu~jcataqmAga#saH || 
yO vAq(gm)q ratha# Ruqjura#SmiH saqtyadha#rmAq mithuqScara#nta-mupaqyAti# dUqShayan# | 
staumi# - [ ] 34

TS 4.7.15.3
miqtrAvaru#NA nAthiqtO jO#havImiq tau nO# mu~jcataqmAga#saH || 
vAqyOH sa#viqtur viqdathA#ni manmahEq yAvA$tmaqnvad-bi#BRuqtO yau caq rakSha#taH | 
yau viSva#sya pariqBU ba#BUqvatuqstau nO# mu~jcataqmAga#saH ||
upaq SrEShThA# na AqSiShO# dEqvayOqr dharmE# asthirann |
staumi# vAqyu(gm) sa#viqtAra#M nAthiqtO jO#havImiq tau nO# mu~jcataqmAga#saH || 
raqthIta#mau rathIqnA-ma#hva UqtayEq SuBaqM gami#ShThau suqyamE#BiqraSvai$H | 
yayO$r - [ ] 35

TS 4.7.15.4
-vAM dEvau dEqvEShvani#Sitaq-mOjaqstau nO# mu~jcataqmAga#saH || 
yadayA#taM ~Mvahaqtu(gm) sUqryAyA$-stricaqkrENa# saq(gm)qsada#miqcCamA#nau | 
staumi# dEqvA vaqSvinau# nAthiqtO jO#havImiq tau nO# mu~jcataqmAga#saH || 
maqrutA$M manvEq adhi# nO bruvantuq prEmAM ~MvAcaqM ~MviSvA#mavantuq viSvE$ | 
AqSUn. hu#vE suqyamA#nUqtayEq tE nO# mu~jcaqntvEna#saH ||
tiqgmamAyu#dhaM ~MvIDiqta(gm) saha#svad diqvya(gm) SarddhaqH - [ ] 36

TS 4.7.15.5
pRuta#nAsu jiqShNu | 
staumi# dEqvAn maqrutO# nAthiqtO jO#havImiq tE nO# mu~jcaqntvEna#saH || 
dEqvAnA$M manvEq adhi# nO bruvantuq prEmAM ~MvAcaqM viSvA#mavantuq viSvE$ | 
AqSUn. hu#vE suqyamA#nUqtayEq tE nO# mu~jcaqntvEna#saH || 
yadiqdaM mA#&BiqSOca#tiq pauru#ShEyENaq daivyE#na |
staumiq viSvA$n dEqvAn nA#thiqtO jO#havImiq tE nO# mu~jcaqntvEna#saH || 
anu# nOq &dyAnu#matiq >1, ranvi - [ ] 37

TS 4.7.15.6
da#numatEq tvaM >2,  ~Mvai$SvAnaqrO na# UqtyA>3, pRuqShTO diqvi> 4 ||
yE apra#thEtAq-mami#tEBiq-rOjO#Biqr yE pra#tiqShThE aBa#vatAqM ~MvasU#nAM | 
staumiq dyAvA#pRuthiqvI nA#thiqtO jO#havImiq tE nO# mu~jcataqma(gm)ha#saH || 
ur^vI# rOdasIq vari#vaH kRuNOtaqM kShEtra#sya patnIq adhi# nO brUyAtaM | 
staumiq dyAvA#pRuthiqvI nA#thiqtO jO#havImiq tE nO# mu~jcataqma(gm)ha#saH || 
yat tE# vaqyaM pu#ruShaqtrA ya#viqShThAvi#dvA(gm)saScakRuqmA 
kaccaqnA - [ ] 38

TS 4.7.15.7
&&ga#H | 
kRuqdhI sva#smA(gm) adi#tEq-ranA#gAq vyEnA(gm)#si SiSrathOq viShva#gagnE || 
yathA# haq tad va#savO gauqrya#M cit paqdi ShiqtA-mamu#~jcatA yajatrAH | 
EqvA tvamaqsmat pra mu#~jcAq vya(gm)haqH prAtA$ryagnE prataqrAnnaq Ayu#H || 39 
(gantA# - dUqShayaqnth staumiq - yayOqH - SarddhO - &nu#matiqranu# - caqna - catu#stri(gm)Sacca) (A15)
==============
SpEcial KOr^vai fOr Anuvaakam A-15
(aqgnErma#nvEq-yasyEqda-mindra#syaq - yaH sa#M grAqmamindraq(gm)q - sa nO# mu~jcaqtva(gm) ha#saH | maqnvE vAqntA nO# mu~jcataqmAga#saH | yO vA$M - vAqyO- rupa# - raqthIta#mauq - yadayA#ta- maqSvinauq - tau nO# mu~jcataqmAga#saH | 
maqrutA$n- tiqgmaM - maqrutO# - dEqvAnAqM - ~MyadiqdaM ~MviSvAqn - tE nO# mu~jcaqntvEna#saH | 
anu# naq - ur^vIq - dyAvA#pRuthiqvI - tE nO# mu~jcataqma(gm)ha#sOq yattai$ | 
caqtura(gm)ha#saqH ShaDAga#saScaqturEna#sOq dvira(gm)ha#saH |

Prasna KOr^vai with starting Padams Of 1 tO 15 Anuvaakams :- 
agnA#viShNUq - jyaiShThayaq(gm)q - Sa~jcO - rkcA- &SmA# cAq - &gniScAq- &(gm)qSu ScEq- ddhma ScAq-gniSca# 
GaqrmA - garBAq - ScaikA# caq - vAjO# nO - aqgniM ~Myu#najmiq - mamA$&gnE - aqgnErma#nvEq - pa~jca#daSa |

KOr^vai with starting Padams Of 1, 11, 21 SEriEs Of Panchaatis :-
(agnA#viShNU - aqgniScaq - vAjO# nOq - ada#bdhO gOqpA - nava#tri(gm)Sat )

First and Last Padam Of SEvEnth Prasnam Of Kandam 4:-
(agnA#viShNU - prataqrAnnaq Ayu#H )

Kaanda KOr^vai with starting Padams Of 7 Prasanas Of Kandam 4:-
(yu~jjAqnO - viShNO#- rapAq(gm)qq - raqSmir - namO -&Smaq - agnA#viShNU - saqpta )


|| hari#H OM ||
|| kRuShNa yajur^vEdIya taittirIya saMhitAyAM caturtthakANDE saptamaH praSnaH samAptaH ||
|| iti caturtthaM kANDaM ||

4.7.1	AppEndix
4.7.15.5 - anu#nOq&dyAnu#matiq >1, ranvida#numatEq tvaM >2
anu# nOq&dyA&nu#matir yaqj~jaM dEqvEShu# manyatAM | 
aqgniSca# havyaqvAha#nOq Bava#tAM dAqSuShEq maya#H ||

anvida#numatEq tvaM manyA#saiq Sa~jca#naH kRudhi | 
kratvEq dakShA#ya nO hinuq praNaq AyU(gm)#Shi tAriShaH ||
(AppEaring in TS 3.3.11.3 and 3.3.11.4)

4.7.15.6 -vai$SvAnaqrO na# UqtyA>3, pRuqShTO diqvi> 4
vaiqSvAqnaqrO na# UqtyA&& pra yA#tu parAqvata#H | 
aqgniruqkthEnaq vAha#sA ||

pRuqShTO diqvi pRuqShTO aqgniH pRu#thiqvyAM pRuqShTO viSvAq OSha#dhIqrA vi#vESa | 
vaiqSvAqnaqraH saha#sA pRuqShTO aqgniH sanOq divAq 
sa riqShaH pA#tuq nakta$M || 
(AppEaring in TS 1.5.11.1 and 1.5.11.2 )
====================








